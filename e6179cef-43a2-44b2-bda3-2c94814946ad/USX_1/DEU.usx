<?xml version="1.0" encoding="utf-8"?>
<usx version="2.0">
  <book code="DEU" style="id">Deuteronomy</book>
  <para style="mt">Deuteronomy</para>
  <chapter number="1" style="c" />
  <para style="p">
    <verse number="1" style="v" />Hihte pen Jordan galkhat gamlak, Suf galkhat Arabah gamsung, Paran
    leh Tofel, Laban, Hazeroth leh Dizahab kikalah Moses in Israel-te khempeuh tungah a gen thute
    ahi hi. </para>
  <para style="p">
    <verse number="2" style="v" />Tua mun pen Horeb panin Seir Mual tawnin Kadeshbarnea lamah ni
    sawm leh ni khat paina ahi hi. </para>
  <para style="p">
    <verse number="4" style="v" />Heshbon gamah a teng Amor kumpipa Sihon, leh Ashtaroth leh Edrei
    gamah a teng Bashan kumpipa a zawh khit ciangin, a kum sawmlina, kha sawm leh kha khatna, a ni
    masa ni-in, amaute' tungah thupiakna-in { Topa } in ama tungah a piak bangbangin Moses in Israel
    mite tungah a gen hi. </para>
  <para style="p">
    <verse number="5" style="v" />Moab gam Jordan galkhatah Moses in hih thu gentel a, </para>
  <para style="p">
    <verse number="6" style="v" />“Horeb gam sungah { Topa } i Pasian in eite' kiangah, ‘Hih mualah
    sauvei na om khinzo uh hi. </para>
  <para style="p">
    <verse number="7" style="v" />Kithawi-in na khualzin uh kipan kik un la, Amor mite' mualtung gam
    leh Arabah kiim, mualtung gam, lei niamna gam, Negeb gam khempeuh, leh Kanaan mite' gam tuipi
    gei leh Lebanon, gun golpi ahi Eufratis gun dongin pai un. </para>
  <para style="p">
    <verse number="8" style="v" />En un, note' mai-ah leitang ka koihzo hi. Pai un la, { Topa } in
    na pate uh Abraham, Isaac, Jakob, leh amau' nunga a suanlekhakte uh tungah piak dingin a ciam
    leitang luah un,’ hong ci hi. </para>
  <para style="p">
    <verse number="9" style="v" />“Tua hun laitakin note kiangah, ‘Kei guak bek in note kong enzo
    kei ding hi. </para>
  <para style="p">
    <verse number="10" style="v" />{ Topa } na Pasian un note tampi hong phasakzo hi. En un, note
    tuhunin vantung aksite zahin tampi na pha uh hi. </para>
  <para style="p">
    <verse number="11" style="v" />{ Topa, } na pate uh Pasian in tu-a zah tulin note hong bawl hen
    la, note tungah hong ciamsa bangin thupha hong pia ta hen! </para>
  <para style="p">
    <verse number="12" style="v" />Kei guak in note' thu kineihnate sian'sakna ding tavuan lianpi
    bangci puakzawh ding ka hi hiam? </para>
  <para style="p">
    <verse number="13" style="v" />Na minam uh tawh a kizui-in a pil, thuthei, thuphawksa mite teel
    un la, note' lutangin amaute ka koih ding hi,’ kong ci hi. </para>
  <para style="p">
    <verse number="14" style="v" />Note in, ‘Nangma hong gen thu pen kote-a' dingin hoih hi,’ ci-in
    nong dawng uh hi. </para>
  <para style="p">
    <verse number="15" style="v" />Tua ahih ciangin na minam lutang uh ahi, a pil thu phawksa mite
    ka la a, note' tungah lutangin a tul uk, a za uk, a sawmnga uk, a sawm ukte, leh uliante na
    minam khempeuh sung uhah ka koih hi. </para>
  <para style="p">
    <verse number="16" style="v" />“Tua hun laitakin na thukhente uh ka thuhilh a, ‘Na sanggamte uh
    thu neihte za un la, mi khat leh a sanggampa ahi a, amah tawh a om khualmipa tawh ahi zongin thu
    a mantakin khen un. </para>
  <para style="p">
    <verse number="17" style="v" />Thukhenna-ah angvan na nei kei ding uh hi. A neu leh a liante a
    kibangin a thu na ngai ding uh a, maitang zahtak tuam na nei kei ding uh hi. Bang hang hiam cih
    leh thukhenna pen Pasian-a' ahi hi. Note-a' dingin a haksa lua thute kei kiangah nong paipih
    ding uh a, keimah in tua thu ka za ding hi,’ ka ci hi. </para>
  <para style="p">
    <verse number="18" style="v" />Amaute' hih ding na khempeuh tua hunin amaute kiangah thu ka pia
    hi. </para>
  <para style="p">
    <verse number="19" style="v" />“Tua ciangin Horeb gam panin i dingkhia a, { Topa } i Pasian in
    hong thupiak bangin Amor mite' mualtung gam zuatna lamkalah note' muhsa a lian a lauhuai sehnel
    gam i nawk khit ciangin Kadeshbarnea i tung hi. </para>
  <para style="p">
    <verse number="20" style="v" />Tua ciangin note' kiangah, ‘{ Topa } i Pasian in eite hong piak
    Amor mite' mualtung gam na tung khin uh hi. </para>
  <para style="p">
    <verse number="21" style="v" />En un, { Topa } na Pasian un note' mai-ah leitang koihzo hi. {
    Topa, } na pate uh Pasian in note tungah hong gensa bangin paito-in luah un. Lau kei un la,
    lungkia kei un,’ kong ci hi. </para>
  <para style="p">
    <verse number="22" style="v" />“Tua ciangin na vekpi-un ka kiangah nong pai uh a, ‘Eite-a'
    dingin gam va enin, i paitohna ding lampi leh i zuat ding khuapite hong genkik thei ding eite'
    mai-ah mi sawl ni,’ nong ci uh hi. </para>
  <para style="p">
    <verse number="23" style="v" />“Tua thu hoihtuak ka sa a, minam khatah khat, note mi sawmlenih
    kong la hi. </para>
  <para style="p">
    <verse number="24" style="v" />Amaute kithawi-in mualtung gamah paito uh a, Eshkol kuamah pai-in
    va en uh hi. </para>
  <para style="p">
    <verse number="25" style="v" />Amaute in tua gam singgah pawlkhat a khutun hong tawi-in i
    kiangah hong tun'pihsuk uh a, amaute in eite kiangah thu hong zasak kikin, ‘{ Topa } i Pasian in
    eite hong piak gam pen leitang hoih ahi hi,’ hong ci uh hi. </para>
  <para style="p">
    <verse number="26" style="v" />“Ahi zongin note paito nuamloin, { Topa } na Pasian un hong
    thupiak na nial uh hi. </para>
  <para style="p">
    <verse number="27" style="v" />Na puanbukte uh sungah na phun uh a, ‘{ Topa } in eite hong mudah
    ahih manin eite a hong susia ding Amor mite' khutsungah hong pia dingin Egypt gam panin eite
    hong paikhiatpih hi. </para>
  <para style="p">
    <verse number="28" style="v" />Koi lai-ah paito ding ihi hiam? I sanggamte in i lungsim hong
    siasak khin uh a, “A mite ei sangin lianzaw-in sangzaw uh hi. A khuapite lianin van banin ki-um
    hi. Tua thamloin Anak mite tua munah ka mu uh hi,” hong ci uh hi,’ na ci uh hi. </para>
  <para style="p">
    <verse number="29" style="v" />“Tua ciangin note kiangah, ‘Lau kei un la, amaute kihta kei un. </para>
  <para style="p">
    <verse number="31" style="v" />Egypt gam sungah note' mit muhah a hih bangin, mi khat in a tapa
    a puak bangin hih mun na tun' matengun lam tawntungah { Topa } na Pasian un note hong puak na
    muhsa uh sehnel gama mah bangin, note' mai-ah a pai { Topa } na Pasian un note-a' dingin hong
    dosak ding hi,’ kong ci hi. </para>
  <para style="p">
    <verse number="33" style="v" />Ahi zongin hih bang thu om hinapi-in, na puanbuk lamna mun ding
    uh hong lak ding leh na paina ding lampi uh hong lak dingin zanin mei, sunin meii tawh note' mai
    lampi-ah a pai { Topa } na Pasian uh note in na um kei uh hi. </para>
  <para style="p">
    <verse number="34" style="v" />“{ Topa } in note' thu hong za a, a heh suakin kiciam a, </para>
  <para style="p">
    <verse number="36" style="v" />‘Hih a gilo khang mite khat beek in, na pate uh tungah piak dinga
    ka ciam gam hoih na mu kei ding uh a, Jefunneh' tapa Kaleb bek in tua gam mu ding hi. Amah in a
    lungsim khempeuh tawh { Topa } zui ahih manin amah leh a tate tungah ama totsa leitang ka pia
    ding hi!’ a ci hi. </para>
  <para style="p">
    <verse number="37" style="v" />Note' hangin kei tungah zong { Topa } heh a, ‘Nang zong tua gamah
    na pai kei ding hi. </para>
  <para style="p">
    <verse number="38" style="v" />Nun' tapa Joshua, nangma mai-ah a dingpa lut ding hi. Amah
    hanthawn in; bang hang hiam cih leh amah in Israel mite tua gam luahsak ding hi. </para>
  <para style="p">
    <verse number="39" style="v" />“Tua thamloin galte' mat suak ding hi, na cih uh na taneute uh
    leh, tuhun laitakin a sia leh a pha a khenthei nailo na tate uh, tua gamah pai ding a, amaute
    tungah tua gam pia-in, amaute in tua gam luah ding uh hi. </para>
  <para style="p">
    <verse number="40" style="v" />Ahih hangin note ahih leh, kihei un la, San Tuipi lam manawhin
    sehnel gamah pai un,’ hong ci hi. </para>
  <para style="p">
    <verse number="41" style="v" />“Tua ciangin note in kei nong dawng uh a, ‘{ Topa' } tungah ka
    khial khin uh hi. { Topa } i Pasian in hong thupiak bang teekteekin paito-in i do ding hi,’ nong
    ci uh hi. Na milipun na galhiam uh tawh na kithawi uh a, mualtung gamah paitoh ding na baih
    ngaihsut uh hi. </para>
  <para style="p">
    <verse number="42" style="v" />“Tua ciangin { Topa } in kei kiangah, ‘Amaute kiangah gen in:
    Note lakah kei omlo ka hih manin kuanto kei un la, do kei un. Tua bangin kuanto le uh cin na
    galte uh na lel ding uh hi, ci in,’ hong ci hi. </para>
  <para style="p">
    <verse number="43" style="v" />Tua ahih ciangin note kiangah kong gen a, note in na ngai nuam
    kei uh hi. { Topa' } thupiakna na nial uh a, mualtung gamah na kuanto hamtang uh hi. </para>
  <para style="p">
    <verse number="44" style="v" />Tua ciangin tua mualtung gamah a teng Amor mite hong kuanin, Seir
    gam Hormah ciangdongah khuai bangin hong delhin hong zo uh hi. </para>
  <para style="p">
    <verse number="45" style="v" />Note hong ciahkikin { Topa' } mai-ah na kap uh hi. Ahih hangin {
    Topa } in na aw uh hong ngailoin, a bil zong hong ngatlo hi. </para>
  <para style="p">
    <verse number="46" style="v" />Tua ahih ciangin tua thu hangin ni tampi sung Kadesh munah na om
    uh hi. </para>
  <chapter number="2" style="c" />
  <para style="p">
    <verse number="1" style="v" />“Tua ciangin { Topa } in kei tungah hong gen bangin eite kihei-in
    San Tuipi lam manawhin sehnel gamah i pai a, ni tampi sung Seir Mual tung gamah i pai kawikawi
    hi. </para>
  <para style="p">
    <verse number="2" style="v" />“Tua ciangin { Topa } in kei tungah, </para>
  <para style="p">
    <verse number="3" style="v" />‘Hih mual kiimah sauvei khop na pai khinta uh hi; leilu lamah
    kihei un. </para>
  <para style="p">
    <verse number="4" style="v" />Mite' tungah hih bangin thu pia in: Seir gamah a teng Esau'
    suanlekhak, na behte uh gamsung a nawk ding na hi uh hi. Amaute in note hong kihta ding uh hi.
    Ahi zongin note kidawm un. </para>
  <para style="p">
    <verse number="5" style="v" />Amaute tawh kisel kei un; bang hang hiam cih leh amau' leitang
    themkhat zong no kong pia peuhmah kei ding hi. Esau' neih dingin ama tungah Seir Mual pia khin
    ka hih manin khe a ta khopzah zong no kong pia kei ding hi. </para>
  <para style="p">
    <verse number="6" style="v" />Na nek ding uh an amaute' tung panin sum tawh na lei ding uh a, na
    dawn ding uh amau' tui zong sum mah tawh na lei ding uh hi. </para>
  <para style="p">
    <verse number="7" style="v" />“‘Bang hang hiam cih leh na sepna khempeuh uhah { Topa } na Pasian
    un note thupha hong pia hi. Hih a zai sehnel gam na paina uh amah in hong thei hi. Hih kum
    sawmli sung { Topa } na Pasian uh no tawh hong om hi. Bangmah na kisam kei uh hi, ci-in gen in,’
    hong ci hi. </para>
  <para style="p">
    <verse number="8" style="v" />“Tua ahih ciangin Seir gamah a teng Esau' suan i behte, leh Elath
    leh Eziongeber khua pan hong kipan Arabah lampi panin i paikhia suak hi. “Tua ciangin eite
    kihei-in Moab gam lamah i pai hi. </para>
  <para style="p">
    <verse number="9" style="v" />{ Topa } in kei kiangah, ‘Amau' leitang na neih dingun note'
    tungah hong pialo ding ka hih manin Moab mite gimsak kei un la, amaute tawh galin kido kei un;
    bang hang hiam cih leh a neih dingun Lot' suanlekhakte tungah Ar khua ka piazo hi,’ hong ci hi. </para>
  <para style="p">
    <verse number="10" style="v" />(Anak mite zahin a tun' a sang, a lian, a tam Emim mite tua
    lai-ah teng ngei hi. </para>
  <para style="p">
    <verse number="11" style="v" />Anak mite mah bangin amaute zong Refaim mite kici a, ahih hangin
    Moab mite in Emim ci uh hi. </para>
  <para style="p">
    <verse number="12" style="v" />Hor mite zong Seir-ah nidangin teng ngei a, ahih hangin { Topa }
    in amaute' tungah a piak amau' leitang tungah Israel mite in a hih mah bangin, Esau'
    suanlekhakte in amaute suankhia-in susia uh a, amau' munah teng uh hi.) </para>
  <para style="p">
    <verse number="13" style="v" />“Tua ciangin { Topa } in, ‘Tu-in ding un la Zered lui kantan un,’
    hong cih bangin Zered lui i kantan hi. </para>
  <para style="p">
    <verse number="14" style="v" />Amaute tungah { Topa } a kiciam mah bangin galsim mi ahi tua
    khangmite khempeuh gam sungah a sih khit dong ahi, Kadeshbarnea i nusiat-a kipan Zered lui i
    kantan dong kikal kum sawmthum leh kum giat ahi hi. </para>
  <para style="p">
    <verse number="15" style="v" />Amaute a bei khit mateng gamlakah amaute a susia dingin { Topa }
    langpang takpi hi. </para>
  <para style="p">
    <verse number="16" style="v" />“Tua ahih ciangin mihingte lak panin galsim mite bei-in a sih
    khit ciangin </para>
  <para style="p">
    <verse number="17" style="v" />{ Topa } in kei kiangah, </para>
  <para style="p">
    <verse number="18" style="v" />‘Tuni-in Ar khua san takah Moab gamgi a kantan ding na hi uh hi. </para>
  <para style="p">
    <verse number="19" style="v" />Ammon mite' leitang na neih dingun khat zong hong pialo ding ka
    hih manin, Ammon mite' gamgi na nai uh ciangin amaute gimsak kei un la, amaute tawh kido kei un;
    bang hang hiam cih leh a neih dingun Lot' suanlekhakte tungah ka pia khin hi,’ hong ci hi. </para>
  <para style="p">
    <verse number="21" style="v" />(Tua pen Refaim gamgi ci-in zong kithei ngei hi. Refaim mite tua
    lai-ah teng ngei a, ahih hangin Ammon mite in amaute pen, Anak mite bangin lianin a tun' a sang
    ahi Zamzummim mite ci uh hi. Ahih hangin { Topa } in amaute' mai-ah tua mite susia hi. Amaute in
    tua mite suankhia uh a, amau' munah teng uh hi. </para>
  <para style="p">
    <verse number="22" style="v" />Amah in Seir-ah a teng Esau' suanlekhakte-a' dingin amaute'
    mai-ah Hor mite a suksiat mah bangin amaute in tua mite susia-in tuni dongin amau' munah teng uh
    hi. </para>
  <para style="p">
    <verse number="23" style="v" />Gaza ciangdong khuaneute-ah a teng Avvim mite ahih leh Kaftor
    pana hong pai Kaftor mite in susia-in amau' munah teng uh hi.) </para>
  <para style="p">
    <verse number="24" style="v" />“Moab gamsung i khen' ciangin { Topa } in, ‘Ding un, na khualzin
    uh kipan un la, Arnon kuam kantan un. En un, Heshbon kumpipa, Amor mi Sihon leh ama leitang
    note' khutsungah kong piazo hi. Amah suankhiat ding kipan un la, gal sungah amah tawh kido un. </para>
  <para style="p">
    <verse number="25" style="v" />Nomau' thu za-in note' hangin lingin a gim ding ahi, mun
    khempeuhah a om mite' tungah note hong kikihtakna leh note' hanga launa ka tun'sak ding tuni-in
    ka kipan ding hi,’ hong ci hi. </para>
  <para style="p">
    <verse number="26" style="v" />“Tua ahih ciangin Kedemoth sehnel gam panin Heshbon kumpipa
    Sihon' kiangah kilemna ding thu genin kamtai ka sawl a, </para>
  <para style="p">
    <verse number="27" style="v" />‘Na gamsung hong nawksak in. Lampi bekah ka pai ding uh a, taklam
    ahi a, veilamah ahi zongin ka pial kei ding uh hi. </para>
  <para style="p">
    <verse number="28" style="v" />Ka nek ding uh an sum tawh lei dingin nong zuak ding a, ka dawn
    ding uh tui sum tawh lei dingin nong pia ding hi. Khe tawh hong nawksak bek in. </para>
  <para style="p">
    <verse number="29" style="v" />Jordan kantanin { Topa } ka Pasian un kote hong piak leitangah ka
    tun' matengun Seir-a a teng Esau' suante leh Ar-a a teng Moab mite in kei hong paisak mah bangun
    hong paisak in,’ ka ci hi. </para>
  <para style="p">
    <verse number="30" style="v" />“Ahih hangin Heshbon kumpipa Sihon in eite hong paisaklo hi; bang
    hang hiam cih leh tuhuna mah bangin na khutsung uhah amah hong piak theihna dingin { Topa } na
    Pasian un a lungsim khauhsakin, amah paupengsak hi. </para>
  <para style="p">
    <verse number="31" style="v" />“Tua ciangin { Topa } in kei kiangah, ‘En in, Sihon leh a leitang
    nang tungah piak kong kipan khinzo hi. Ama leitang na luah theihna dingin suankhiat kipan in,’
    hong ci hi. </para>
  <para style="p">
    <verse number="32" style="v" />Tua ciangin Sihon leh a mite khempeuh eite a do dingin Jahaz-ah
    hong pai uh hi. </para>
  <para style="p">
    <verse number="33" style="v" />{ Topa } i Pasian in amah hong pia a, amah leh a tapate leh a mi
    khempeuh i zo hi. </para>
  <para style="p">
    <verse number="34" style="v" />Tua hunin a khuapi khempeuh i la a, a khuapi khempeuh, papi,
    nupi, leh naupangte i susia maimang a, bangmah i sit kei hi. </para>
  <para style="p">
    <verse number="35" style="v" />I laksa a khuapi sunga van kinusiate tawh a ganhingte uh eima-a'
    dingin i la bek hi. </para>
  <para style="p">
    <verse number="36" style="v" />Arnon kuam monga a om Aroer leh tua kuam sunga om khuapi Gilead
    ciangdongah eite-a' dingin khuapikulh a sanglua khat beek omlo a, { Topa } i Pasian in a
    vekpi-in eite' khutsungah hong pia hi. </para>
  <para style="p">
    <verse number="37" style="v" />Ammon mite' leitang ahi Jabbok gun pang khempeuh leh mualtung gam
    khuapite leh { Topa } eite' Pasian in hong khamna munte bek i va neh kei hi. </para>
  <chapter number="3" style="c" />
  <para style="p">
    <verse number="1" style="v" />“Tua ciangin eite kihei-in Bashan lamah i paito a, Bashan kumpipa
    Og leh ama mite khempeuh Edrei-ah eite a do dingin hong kuankhia hi. </para>
  <para style="p">
    <verse number="2" style="v" />Ahih hangin { Topa } in kei kiangah, ‘Amah kihta kei in; bang hang
    hiam cih leh amah leh a mite khempeuh leh a leitang nangma khutsungah kong pia khinzo hi.
    Heshbon-ah a teng Amor kumpipa Sihon na bawl bangin ama tungah na bawl ding hi,’ hong ci hi. </para>
  <para style="p">
    <verse number="3" style="v" />“Tua ahih ciangin { Topa } i Pasian in eite' khutsungah Bashan
    kumpipa Og leh a mite khempeuh zong hong pia a, ama-a' dingin mi khat beek a suakta nawnlo
    dingin i vatmai hi. </para>
  <para style="p">
    <verse number="4" style="v" />Tua hunin a khuapite khempeuh uh i la a, amau' kiang pan i lakloh
    khuapi khat zong omlo hi. Tua banga i lakte pen Bashan gama Og kumpi gamsung, Argob gambup,
    khuapi sawmgukte ahi hi. </para>
  <para style="p">
    <verse number="5" style="v" />Kulhpi-a ki-umlo khuaneu tampite simloh, hih khuapite khempeuh
    kulh sangpi, kongpi leh sikzawlte tawh a muan'huai takin a kibawl ahi hi. </para>
  <para style="p">
    <verse number="6" style="v" />Heshbon kumpipa Sihon i bawl bangin amaute i susiamang a, a khuapi
    khempeuh, papi, nupi, leh naupangte i susia hi. </para>
  <para style="p">
    <verse number="7" style="v" />Ahih hangin a ganhing khempeuh leh khuapi sunga van kinusiate i la
    hi. </para>
  <para style="p">
    <verse number="8" style="v" />“Tua ahih ciangin tua hun laitakin, Jordan galkhata om Amor kumpi
    nihte' khutsung pan, Arnon kuam panin Hermon Mual dong </para>
  <para style="p">
    <verse number="9" style="v" />(Sidon mite in Hermon pen Sirion ci a, Amor mite in Senir ci uh
    hi), </para>
  <para style="p">
    <verse number="10" style="v" />mualzang khuapite khempeuh leh Gilead gam khempeuh leh Bashan gam
    khempeuh, Salekah leh Edrei dong, Bashan-a om Og kumpi gam khuapite i la hi. </para>
  <para style="p">
    <verse number="11" style="v" />(Bang hang hiam cih leh Bashan kumpipa Og bek Refaim gamsungah a
    omlai ahi hi. Ama lupna a han pen suang han hi a, Ammon mite' khuapi Rabbah-ah tua han omlai
    hilo ahi hiam? Tua han a sauna pi sawmleli dektak hi a, a zaina pi guk ahi hi.) </para>
  <para style="p">
    <verse number="12" style="v" />“Tua hunin hih leitang i luah ciangin, Reuben mite leh Gad mite
    tungah Arnon kuam monga a om Aroer pan leh Gilead mualtung gam kimkhat a khuapite tawh ka pia
    hi. </para>
  <para style="p">
    <verse number="13" style="v" />Gilead gam a omlai teng leh Argob gam khempeuh ahi, Og kumpi gam,
    Bashan gam khempeuh, Manasseh minam kimkhatte tungah ka pia hi. (Bashan gam buppi pen Refaim
    leitang kici hi. </para>
  <para style="p">
    <verse number="14" style="v" />Manasseh mi Jair in Bashan kici Argob gam khempeuh, Geshur mite
    leh Maakath mite' gamgi dong la a, tua sunga khuaneu minte ama min tamsakin tuni donga a kip
    Havvothjair a phuak hi.) </para>
  <para style="p">
    <verse number="15" style="v" />“Makhir tungah Gilead ka pia a, </para>
  <para style="p">
    <verse number="16" style="v" />Reuben mite leh Gad mite tungah Gilead panin Arnon kuam dong,
    gamgi dingin a kuam laita, Ammon mite' gamgi ahi Jabbok gun dong tawh ka pia hi. </para>
  <para style="p">
    <verse number="17" style="v" />Arabah gam zong, a gamgi dingin Jordan tawh, Khinnereth pan
    nisuahna lama om Pisgah mualpang nuai-a Ci Tuipi ahi Arabah tuipi ciangdong amaute ka pia hi. </para>
  <para style="p">
    <verse number="18" style="v" />“Tua hunin note thu kong pia a, ‘{ Topa } na Pasian un na neih
    dingun hih leitang hong piazo hi. Na galhang mite khempeuh uh galhiam tawh kithawi-in Israel mi
    na sanggamte uh mai-ah va kuan ding hi. </para>
  <para style="p">
    <verse number="19" style="v" />Ahih hangin na zite, na taneute, leh na ganhingte uh (ganhing
    tampi na neih uh ka thei hi) note kong piaksa khuapite-ah om ding uh a, </para>
  <para style="p">
    <verse number="20" style="v" />{ Topa } in note hong piak bangin na sanggamte uh tungah lungsim
    tawlngakna pia-in, { Topa } na Pasian un Jordan galkhatah amaute a piak leitang amaute in zong a
    luah matengun na huh ding uh hi. Tua ciangin note kong piaksa ahi na neihsa ciat uhah note
    khempeuh na ciah ding uh hi,’ kong ci hi. </para>
  <para style="p">
    <verse number="21" style="v" />“Tua hun laitakin Joshua thu ka pia a, ‘{ Topa } na Pasian in hih
    kumpi nihte' tungah a bawlte khempeuh na mit in mu khin a, na nawk lai ding kumpi gam khempeuh
    tungah zong { Topa } in tua mah bangin hih ding hi. </para>
  <para style="p">
    <verse number="22" style="v" />Amaute na kihta kei ding hi; bang hang hiam cih leh nang-a' dinga
    hong dosakpa pen { Topa } na Pasian ahi hi,’ ka ci hi. </para>
  <para style="p">
    <verse number="23" style="v" />“Tua hunin keimah in { Topa' } tungah ka thum a, </para>
  <para style="p">
    <verse number="24" style="v" />‘Topa { Pasian } aw, na liatna leh na thahatnate na nasempa'
    tungah lah ding a hong kipan pan bek na hi hi; bang hang hiam cih leh vantung hita leh leitungah
    hita leh nangma hih bangin tua bang nasep leh a vanglian gamtatna a hih thei bang pasian om ahi
    hiam? </para>
  <para style="p">
    <verse number="25" style="v" />Kei hong paisak in la, Jordan galkhata om gam hoih, tua mualtung
    gam hoih leh Lebanon hong musak in, ci-in kong thum hi,’ ka ci hi. </para>
  <para style="p">
    <verse number="26" style="v" />“Ahih hangin note' hangin kei' tungah { Topa } heh a, ka thunget
    hong pialo hi. { Topa } in kei kiangah, ‘Phazo hi; hih thu kei kiangah hong gen nawn kei in. </para>
  <para style="p">
    <verse number="27" style="v" />Pisgah mual dawnah paito in la, nitumna lam, leilu lam, leitaw
    lam, leh nisuahna lamah khuadakto in la, na mit tawh gal et in; bang hang hiam cih leh nangmah
    in hih Jordan na kantan kei ding hi. </para>
  <para style="p">
    <verse number="28" style="v" />Ahih hangin Joshua thu pia in la, hanthawnin thakhauhsak in; bang
    hang hiam cih leh hih mite' mai-ah amah pai ding a, nangmah in na muh ding leitang amaute
    luahsak ding hi,’ hong ci hi. </para>
  <para style="p">
    <verse number="29" style="v" />“Tua ahih ciangin Bethpeor gala kuam sungah i taam lai hi. </para>
  <chapter number="4" style="c" />
  <para style="p">
    <verse number="1" style="v" />“Tu-in Israel-te aw, note nungta-in, { Topa, } na pate uh Pasian
    in note hong piak leitangah va pai-in na luah theihna dingun note kong hilh thukhamte leh ngeina
    kipte don un la zui un. </para>
  <para style="p">
    <verse number="2" style="v" />{ Topa } na Pasian un hong piak ahi keima hong thugente na zuih
    theihna dingun no kong thupiakte behlap loin, zong na khiam kei ding uh hi. </para>
  <para style="p">
    <verse number="3" style="v" />Na mit un Baalpeor-ah { Topa' } hihna mu khin hi; bang hang hiam
    cih leh na Pasian un note' lak panin Peor-a Baal a zui mi khempeuh susia a, </para>
  <para style="p">
    <verse number="4" style="v" />ahih hangin { Topa } na Pasian uh a lenkipte khempeuh tuni-in na
    hinglai uh hi. </para>
  <para style="p">
    <verse number="5" style="v" />“En un, note in a luah dingin na lutna uh gam sungah na zuih
    dingun { Topa } ka Pasian in kei hong thupiak bangin thukhamte leh ngeina kipte kong hilh khinzo
    hi. </para>
  <para style="p">
    <verse number="6" style="v" />Tuate zui un la, sem un; bang hang hiam cih leh hih thukhamte
    khempeuh a zak uh ciangin, ‘Hih minam liante pen a pil thuthei taktak hi,’ a ci ding uh mite'
    muhna-ah hih thu pen nomau' pilna leh nomau' theihna hi ding hi. </para>
  <para style="p">
    <verse number="7" style="v" />“Bang hang hiam cih leh eite in { Topa } i sap hun simin eite'
    kiangah i Pasian hong nai zahin tua bang pasian a nei minam lian koi-ah om ahi hiam? </para>
  <para style="p">
    <verse number="8" style="v" />Tuni-in note kong hilh thute bangin thukham leh ngeina kip a man a
    nei minam lian koi-ah om ahi hiam? </para>
  <para style="p">
    <verse number="10" style="v" />“Na mit un a muhsa nate na nuntak sungun mangngilh kha-in, na
    lungsim panun paikhia khading ahih manin limtakin ngaihsunin hoihtakin kikem un. Horeb-a { Topa
    } na Pasian uh mai-ah na din' ni-un { Topa } in kei kiangah, ‘Leitungah a nuntak laiteng uh
    amaute in kei hong kihtakna ding leh amaute in a tate uh a hilhsawn theihna dingun keimah in
    amaute tungah ka thute ka zaksak theihna dingin ka kiangah mite hong khawm in,’ hong cihna thu,
    na tate uh leh na tate uh tate' tungah kitheisak un. </para>
  <para style="p">
    <verse number="11" style="v" />“Mei in mual kangin van laizang dong banto-in, khuamial leh meii
    leh khuazing in a tuamcip laitakin note a nai-ah hong pai-in mual bulah na ding uh hi. </para>
  <para style="p">
    <verse number="12" style="v" />Tua ciangin mei sung panin { Topa } in note' kiangah thu hong gen
    hi. Note in awging na za uh a, ahih hangin bangmah muloin, awging bek a om hi. </para>
  <para style="p">
    <verse number="13" style="v" />Thupiak Sawmte ahi note' hih dinga hong thupiak ama thuciamna
    note' tungah hong gen a, amah in suangpeek nih tungah tuate a gelh hi. </para>
  <para style="p">
    <verse number="14" style="v" />Note in na luah ding uh gam sungah na zuih theihna dingun,
    thukhamte leh ngeina kipte note kong hilhna ding tua hun laitakin { Topa } in kei thu hong pia
    hi. </para>
  <para style="p">
    <verse number="15" style="v" />“Tua ahih ciangin note hoihtakin kidawm un. Horeb-ah mei sung
    panin { Topa } in note' tungah thu hong gen ni-in bangmah mulo na hih manun, </para>
  <para style="p">
    <verse number="16" style="v" />note-a' dingin lim khat peuhpeuh, pasal tawh a kibang hita leh
    numei tawh a kibang hita leh, </para>
  <para style="p">
    <verse number="17" style="v" />leitunga om ganhing khat peuhpeuh tawh a kibang hita leh,
    huihlaka leeng kha a nei vasa khat peuhpeuh tawh a kibang hita leh, </para>
  <para style="p">
    <verse number="18" style="v" />leitungah a bokvak khat peuhpeuh tawh a kibang hita leh,
    leinuai-ah a om tuisunga ngasa khat peuhpeuh tawh a kibang hita leh, a kiseek milim bawlna tawh
    a sia-in na gamtat khaklohna dingun kidawm un. </para>
  <para style="p">
    <verse number="19" style="v" />Note in na mit uh tawh vantung lam ento-in, ni leh kha leh
    aksite, vantung na khempeuh na muh uh ciangin, mun khempeuha mite' tungah { Topa } na Pasian un
    a piak nate' lamah kihei-in tuate bia-in a na na sep khaklohna ding uh kidawm un. </para>
  <para style="p">
    <verse number="20" style="v" />Ahih hangin { Topa } in tuni-a bangin sik meikhuk tawh a kibang
    Egypt panin ama neih mi dingin note hong la-in hong paikhiatpih khin hi. </para>
  <para style="p">
    <verse number="21" style="v" />Tua thamloin note' hangin kei' tungah { Topa } heh a, keimah in
    Jordan kantan loin { Topa } na Pasian un note' gamh dingin hong piak leitang hoihah ka lutlohna
    dingin a kiciam hi. </para>
  <para style="p">
    <verse number="22" style="v" />Hih gamah kei ka si ding a, Jordan khengin ka pai thei kei ding
    hi. Ahih hangin note in kantanin tua gam hoih na luah ding uh hi. </para>
  <para style="p">
    <verse number="23" style="v" />{ Topa } na Pasian un note tawh hong bawl thuciamna mangngilhin,
    { Topa } na Pasian un note' hih dinga hong kham lim khat peuhpeuh tawh a kibang a kiseek milim
    na bawlkhak lohna dingun kidawm un. </para>
  <para style="p">
    <verse number="24" style="v" />Bang hang hiam cih leh { Topa } na Pasian uh hong kangtum thei
    mei tawh kibang a, a haza Pasian ahi hi. </para>
  <para style="p">
    <verse number="25" style="v" />“Note in tuleta nei-in gamsungah mi khangham na suah uh ciangin,
    na khat peuhpeuh tawh a kibang limin a kiseek milim bawlna leh { Topa } na Pasian uh' muhna-ah a
    sia bawlna tawh amah a hehna dingin na siat gamtat uh leh, </para>
  <para style="p">
    <verse number="26" style="v" />Jordan galkhat luah dingin na paina leitang uhah na siat maimang
    baihna dingun note' langkhatah teci pang dingin tuni-in van leh lei ka sam hi. Tua leitang
    tungah note sauvei na hing kei ding uh a, na siamaimang ding uh hi. </para>
  <para style="p">
    <verse number="27" style="v" />{ Topa } in mite lakah note hong thehthang ding a, { Topa } in
    note hong hawlna minamte lakah mi tawmcik bek na omlai ding uh hi. </para>
  <para style="p">
    <verse number="28" style="v" />Note in tua lai munah mite' khut in a bawl, khua mu theilo, khua
    za theilo, a ne theilo, a nam theilo sing leh suang pasian-te' na na sem ding uh hi. </para>
  <para style="p">
    <verse number="29" style="v" />Ahih hangin tua lai panin { Topa } na Pasian uh na zong ding uh
    a, na lungsim khempeuh uh leh na nuntakna khempeuh uh tawh na zon' uh leh amah na mu ding uh hi. </para>
  <para style="p">
    <verse number="30" style="v" />Note in gimna thuakin, mailam hunah hih nate khempeuh note'
    tungah hong tun' ciangin, { Topa } na Pasian uh lamah kihei-in ama thu na mang ding uh hi. </para>
  <para style="p">
    <verse number="31" style="v" />Bang hang hiam cih leh { Topa } na Pasian uh hehpihna a nei
    Pasian ahi hi. Amah in note hong tamasak loin, hong nusialo ding a, na pate uh tawh a thuciamna
    mangngilhlo ding hi. </para>
  <para style="p">
    <verse number="32" style="v" />“Pasian in leitungah mi a pian'sak ni-a kipan, note' pian' ma-a
    hun beisa thu tu-in kan un la, van mong khat pan mong khat kikal thu zong kan un. Hih bang na
    lian piang ngei-in, a kiza ngei peuhmah hiam? </para>
  <para style="p">
    <verse number="33" style="v" />Note in Pasian' aw za khin napi-in na hin' lai uh bangin meikuang
    sung panin pasian dang khat peuhpeuh' pauna aw mi khat peuhpeuh in za ngei ahi hiam? </para>
  <para style="p">
    <verse number="34" style="v" />Tua ahih kei leh, { Topa } na Pasian un Egypt gam sungah note-a'
    dingin na muhna uhah a bawlte khempeuh tawh a kibangin, ze-etna, lim, na lamdang, gal, a
    vanglian leh a thahatna leh a lauhuai mahmah tawh pasian dang khat peuhpeuh in ama mite-a'
    dingin minamdang khat sung pan minam khat a va lak ding hanciam ngam ngei ahi hiam? </para>
  <para style="p">
    <verse number="35" style="v" />{ Topa } Pasian hi, ci-in na theihna dingun note' tungah hih thu
    hong kilak hi a, amah simloh kuamah dang omlo hi. </para>
  <para style="p">
    <verse number="36" style="v" />Amah in note hong khal theihna dingin vantung panin ama aw note
    hong zasak hi. A mei lianpi leitungah note hong musak a, mei sung panin ama aw na za uh hi. </para>
  <para style="p">
    <verse number="37" style="v" />Amah in na pate uh itin, amau' suanlekhakte hong teel a, amahmah
    in ama vanglian tawh Egypt panin note hong paikhiatpih a, </para>
  <para style="p">
    <verse number="38" style="v" />note sangin a tamzaw leh a vanglian zawte' gamah hong paipihin,
    note' luah dingin amau' leitang hong piakna dingin note' mai-ah amaute hong hawlkhiatsak ahih
    manin tuni-in hih bangin na om thei uh hi. </para>
  <para style="p">
    <verse number="39" style="v" />Tua ahih ciangin tunga om vantung hita leh nuai-a om leitung hita
    lehah { Topa } pen Pasian ahihna thu tuni-in thei un la, na lungsim uhah ciamteh un; kuamah dang
    omlo hi. </para>
  <para style="p">
    <verse number="40" style="v" />Tua ahih ciangin note leh note' khita na tate uh tungah thu hong
    nuamin, { Topa } na Pasian un a tawntunga hong piak gam sungah na khan' uh na sausak theihna
    dingun tuni-a no kiangah kong gen ahi ama thukhamte leh a thupiakte na zui ding uh hi,” a ci hi. </para>
  <para style="p">
    <verse number="42" style="v" />Tua ciangin, a valsa hunah amah tawh kilangneihna a omlo,
    tumlopi-in a vengpa a that, mi that khapa va tai-in, hih khuapite khat peuhpeuhah taina tawh a
    suahtak theihna dingin Moses in nisuahna lam Jordan galkhatah khuapi thum a tuam koih hi. </para>
  <para style="p">
    <verse number="43" style="v" />Reuben mite-a' dingin mualzang sehnel gam Beza khua, Gad mite-a'
    dingin Gilead gamsung Ramoth khua, leh Manasseh mite-a' dingin Bashan gamsung Golan khua ahi hi. </para>
  <para style="p">
    <verse number="44" style="v" />Moses in Israel mite tungah thu pia hi. </para>
  <para style="p">
    <verse number="46" style="v" />Hihte pen, Egypt gam panin a paikhiatun Moses leh Israel mite in
    a zawh Heshbon-ah a teng Amor mite' kumpipa Sihon' gamsung, Jordan gal, Bethpeor tawh a kigalsai
    kuam sungah, Egypt panin Israel mite a paikhiat lai-in Moses in amaute tungah a gen thute ahi
    hi. </para>
  <para style="p">
    <verse number="49" style="v" />Amaute in, Arnon kuam monga a om Aroer panin Sirion Mual (Hermon
    a cihna) dong, Jordan nisuahna lama om Arabah gam khempeuh, Pisgah mualpang nuai Arabah tuipi
    dong tawh, kumpi Sihon' leitang leh Bashan kumpi Og' leitang, Jordan galkhat nisuahna lamah a
    teng Amor kumpi nihte' leitang a luah uh hi. </para>
  <chapter number="5" style="c" />
  <para style="p">
    <verse number="1" style="v" />Moses in Israel-te khempeuh samin amaute kiangah, “Israel-te aw,
    tuni-a note' zakin kong gen thukhamte leh ngeina kipte ngai un la, note in thei-in limtakin zuih
    ding na ngaihsun ding uh hi. </para>
  <para style="p">
    <verse number="2" style="v" />{ Topa } i Pasian in eite tawh Horeb-ah thuciamna khat bawl hi. </para>
  <para style="p">
    <verse number="3" style="v" />{ Topa } in i pute i pate bek tawh hih thuciamna a bawl hiloin,
    tuni-a a hinglai eite khempeuh tawh zong a bawl ahi hi. </para>
  <para style="p">
    <verse number="5" style="v" />Note' tungah { Topa' } thu a gen dingin { Topa } leh note' kikalah
    ka din' laitakin, mei sung panin tua mualah { Topa } in kimaituahin note hong hopih a, mei
    hangin note lau na hih manun mualtungah na paito kei uh hi. Amah in: </para>
  <para style="p">
    <verse number="6" style="v" />“‘Kei pen salsuahna Egypt leitang panin note a hong paikhiatpih {
    Topa } na Pasian uh ka hi hi. </para>
  <para style="p">
    <verse number="7" style="v" />“‘Keimah longal pasian dang na nei kei ding uh hi. </para>
  <para style="p">
    <verse number="8" style="v" />“‘A kiseek milim hita leh, tunga vantung hita leh, nuai-a leitung
    hita leh, leinuai-a om tui sung hita lehah a om na khat peuhpeuh a sun khat peuhpeuh note-a'
    dingin na bawl kei ding uh hi. </para>
  <para style="p">
    <verse number="9" style="v" />Amaute' mai-ah kunloin, amau' na na sem kei ding uh hi; bang hang
    hiam cih leh keimah { Topa } note' Pasian, a aam Pasian ka hi a, kei hong mudahte' tungah a
    pate' mawhna a tate' tungah khang thum khang lina dongin thuk-in, </para>
  <para style="p">
    <verse number="10" style="v" />ahih hangin kei hong itin ka thupiakte a zui mi a tul tampite'
    tungah itna kip a lakpa ka hi hi. </para>
  <para style="p">
    <verse number="11" style="v" />“‘{ Topa } note' Pasian' min a sia lamin na zang kei ding uh hi;
    bang hang hiam cih leh { Topa } in ama min a sia lamin a zang mi a mawhlo hi, cilo ding hi. </para>
  <para style="p">
    <verse number="12" style="v" />“‘{ Topa } note' Pasian in hong thupiak bangin na sian'thosakna
    dingun Sabbath ni tang un. </para>
  <para style="p">
    <verse number="13" style="v" />Ni guk sung na semin na nasep ding khempeuh uh na hih ding uh hi. </para>
  <para style="p">
    <verse number="14" style="v" />Ahih hangin a ni sagih ni pen { Topa } note' Pasian' Sabbath ni
    ahi hi. Tua ni-in note bangin na nasem numei leh na nasem pasalte uh a tawlngak theihna dingin
    note, na tapate, na tanute, na nasemnute, na nasempate, na bawngtal, na la, na ganhing khat
    peuhpeuh uh leh na huang sung uha om zinte in na khat peuhpeuh semlo ding uh hi. </para>
  <para style="p">
    <verse number="15" style="v" />Egypt-ah nasem na hihna uh leh tua lai panin { Topa } na Pasian
    un a vangliatna khut leh a thahatna tawh hong paikhiatpihna na phawk ding uh hi. Tua ahih
    ciangin Sabbath ni na tan' ding uh { Topa } note' Pasian in thu hong pia hi. </para>
  <para style="p">
    <verse number="16" style="v" />“‘{ Topa } note' Pasian in hong piak leitang tungah na khan' uh
    sau-in na nopsak theihna dingun { Topa } note' Pasian in hong thupiak bangin na nu na pa uh
    zahtak un. </para>
  <para style="p">
    <verse number="17" style="v" />“‘Mi na that kei ding uh hi. </para>
  <para style="p">
    <verse number="18" style="v" />“‘Nulepa mawhna zong na bawl kei ding uh hi. </para>
  <para style="p">
    <verse number="19" style="v" />“‘Na na gu kei ding uh hi. </para>
  <para style="p">
    <verse number="20" style="v" />“‘Na vengte uh langkhatah zong a manloin teci na pang kei ding uh
    hi. </para>
  <para style="p">
    <verse number="21" style="v" />“‘Na vengte uh zi zong na deihgawh kei ding uh hi. Na vengte'
    inn, a lo, a nasempa, a nasemnu, a bawngtal, a la, ahih kei leh na vengte' na khat peuhpeuh na
    deihgawh kei ding uh hi,’ ci hi. </para>
  <para style="p">
    <verse number="22" style="v" />“{ Topa } in mei, meii, leh a mial mahmah sung panin awging
    lianpi tawh mualtunga no a kikhawm khempeuh tungah hih thute hong gen a, amah in bangmah dang
    genthuahlo hi. Amah in suangpeek nih tungah tuate gelhin, tua suangpeekte kei tungah hong pia
    hi. </para>
  <para style="p">
    <verse number="23" style="v" />“Mei in mual a kat laitakin khuamial sung panin awging na zak uh
    ciangin minam lutang khempeuh leh upate kei kiangah hong pai uh hi. </para>
  <para style="p">
    <verse number="24" style="v" />Note in, ‘En in, { Topa } i Pasian in a minthan'na leh a liatna
    eite' tungah hong lak khin a, mei sung panin ama awging i za khin hi. Pasian in mi hopih napi,
    mi a hinglai veve-in tuni-in i mu hi. </para>
  <para style="p">
    <verse number="25" style="v" />Tua ahih ciangin bang hangin tu-in eite si ding ihi hiam? Hih mei
    lianpi in eite hong kangtum ding hi. { Topa } i Pasian' awging za lai lehang eite i si ding hi. </para>
  <para style="p">
    <verse number="26" style="v" />Bang hang hiam cih leh a si thei mihing khempeuh sung panin eite'
    zak bangin mei sung panin a nungta Pasian a paukhiatna awging za-in a nungta lai kua om ahi
    hiam? </para>
  <para style="p">
    <verse number="27" style="v" />A nai-ah va pai in la, { Topa } i Pasian in a gen ding khempeuh
    va za in. { Topa } i Pasian in nang tungah hong genteng ko' tungah nang hong gensawn in. Kote in
    hong mangin ka sem ding uh hi,’ nong ci uh hi. </para>
  <para style="p">
    <verse number="28" style="v" />“Kei kiangah nong gen uh ciangin { Topa } in na thu uh a za hi. {
    Topa } in kei kiangah, ‘Hih mite in nang kiangah hong gen uh thu ka za khin a, a gen khempeuh uh
    a manin gen uh hi. </para>
  <para style="p">
    <verse number="29" style="v" />Amaute leh a suan a khakte uh a nopsak tawntung theihna dingun
    keimah zahtak ding leh ka thupiak khempeuh zuih ding hih bang ngaihsutna nei tawntung le-uh ka
    deih ahi hi. </para>
  <para style="p">
    <verse number="30" style="v" />Pai in la amaute kiangah, “Na puanbuk uhah ciah un,” ci in. </para>
  <para style="p">
    <verse number="31" style="v" />Ahih hangin nang, kei kiang hih lai-ah ding in. Amaute' neih
    dingin ka piak leitangah amaute in a zuih theihna dingun amaute na hilh ding thupiakna leh
    thukhamte leh ngeina kipte khempeuh nang tungah kong gen ding hi,’ hong ci hi. </para>
  <para style="p">
    <verse number="32" style="v" />“Tua ahih ciangin { Topa } na Pasian un note hong thupiak bangin
    na gamtat ding uh na kingaihsun ding uh a, ama thu panin taklam hita leh veilam hita lehah na
    pial kei ding uh hi. </para>
  <para style="p">
    <verse number="33" style="v" />Note nungta-in, nuamsa-in na luah ding uh leitangah sawtpi na
    nuntakna dingun { Topa } na Pasian un note hong thupiakna lampi khempeuh na tawn ding uh hi. </para>
  <chapter number="6" style="c" />
  <para style="p">
    <verse number="2" style="v" />“Tu-in, luah dinga na paina gam uhah na zuih dingun, note leh na
    tapate uh leh na suanlekhakte un { Topa } note' Pasian' thukhamte leh a thupiakte na zuihna uh
    tawh amah na zahtak theihna dingun, { Topa } na Pasian un na nuntak tawntung uh na zuih dingun
    kei a hong hilh sawnsak thute pen hih thupiakna, thukhamte, leh ngeina kipte ahi hi. Hihte pen
    na khan' uh a sau theihna ding ahi hi. </para>
  <para style="p">
    <verse number="3" style="v" />Tua ahih ciangin Israel-te aw, note nuamsa-in, { Topa, } na pate
    uh Pasian in note tungah hong ciamsa bangin bawngnawi leh khuaizu a luan'na gamah tampi pha-in
    na khan' theihna dingun hih thute za un la, na zuih ding uh ngaihsun un. </para>
  <para style="p">
    <verse number="4" style="v" />“Israel-te aw, za un: { Topa } i Pasian, { Topa } khat bek ahi hi. </para>
  <para style="p">
    <verse number="5" style="v" />{ Topa } note' Pasian, na lungsim khempeuh uh, na nuntakna
    khempeuh uh, leh na thahatna khempeuh uh tawh na it ding uh hi. </para>
  <para style="p">
    <verse number="6" style="v" />Tuni-a no kong piak hih thute na lungsim uhah om ding hi. </para>
  <para style="p">
    <verse number="7" style="v" />Na tate uh tungah limtakin na hilh ding uh a, na innsung uhah na
    tut uh ciang, lampi-ah na pai uh ciang, na lup ciang uh leh na thawh ciangun tua thute na gengen
    ding uh hi. </para>
  <para style="p">
    <verse number="8" style="v" />Na khut tung uhah lim dingin tuate na hen ding uh a, na mitte uh
    kikalah tuate pen talsuante bang hi ding hi. </para>
  <para style="p">
    <verse number="9" style="v" />Na inn kongkhak khuam tung uh leh na kongpi uh tungah tuate na
    gelh ding uh hi. </para>
  <para style="p">
    <verse number="10" style="v" />“{ Topa } na Pasian un note piak dingin na pate uh Abraham,
    Isaac, leh Jakob tungah a ciam, note' phuh loh a lian a hoih khuapite, </para>
  <para style="p">
    <verse number="11" style="v" />note' kholloh na hoih khempeuh tawh a kidim innte, note' bawl loh
    tuibem, note' suan loh leengguite, leh oliv kungte a omna leitangah hong paipihin, note in ne-in
    na kham uh ciangin, </para>
  <para style="p">
    <verse number="12" style="v" />salsuahna Egypt leitang panin hong paikhiatpih { Topa } na
    mangngilh khaklohna ding uh kidawm un. </para>
  <para style="p">
    <verse number="13" style="v" />{ Topa } na Pasian uh na zahtak ding uh hi. Ama na bek na sem
    ding uh a, ama min tawh na kiciam ding uh hi. </para>
  <para style="p">
    <verse number="14" style="v" />Note' kiima om mite' pasian-te ahi pasian dangte' nung na zui kei
    ding uh hi; </para>
  <para style="p">
    <verse number="15" style="v" />bang hang hiam cih leh note' lakah a om { Topa } na Pasian uh a
    aam Pasian ahi hi. Tua bang hi kei leh note' tungah { Topa } na Pasian uh hong hehin, lei
    maitang panin note hong susia ding hi. </para>
  <para style="p">
    <verse number="16" style="v" />“Massah munah amah na ze-et uh bangin { Topa } na Pasian uh na
    ze-et nawn kei ding uh hi. </para>
  <para style="p">
    <verse number="17" style="v" />Amah in note hong thupiaksa ahi { Topa } na Pasian un hong
    thupiakte khempeuh na zui ding uh hi. </para>
  <para style="p">
    <verse number="19" style="v" />{ Topa' } hong ciamsa bangin note' mai panin na langte khempeuh
    uh nawhkhiatna tawh na pu na pate uh tungah piak dingin { Topa } in a ciamsa leitang hoih note
    in na luah theihna ding uh leh note na nopsak theihna dingun { Topa' } muhna-ah a man leh a hoih
    nate na sem ding uh hi. </para>
  <para style="p">
    <verse number="20" style="v" />“Hong tung ding hunah na tapate un, ‘{ Topa } i Pasian in note
    hong piak hih thute, bang a cihnopna ahi hiam?’ ci-in hong dot uh ciangin </para>
  <para style="p">
    <verse number="21" style="v" />na tapate uh kiangah, ‘Eite pen Egypt gam sungah Faro' silate ihi
    a, { Topa } in Egypt panin a vangliatna tawh hong paikhiatpih hi. </para>
  <para style="p">
    <verse number="22" style="v" />{ Topa } in eite' muhna-ah a lian a nasia lim leh na lamdangte
    Egypt mite leh Faro leh a uliante khempeuh tungah lak hi. </para>
  <para style="p">
    <verse number="23" style="v" />Amah in i pu i pate tungah piak dinga a ciam leitangah hong
    paipihin, eite hong piak theihna dingin tua lai panin eite hong paikhiatpih hi. </para>
  <para style="p">
    <verse number="24" style="v" />Tuhuna bangin i nuntak theihna dingin amah in eite' hoih tawntung
    ding a deihna-in, { Topa } i Pasian zahtakin hih thukhamte khempeuh i zuih ding { Topa } in thu
    hong pia hi. </para>
  <para style="p">
    <verse number="25" style="v" />Amah in eite hong thupiak bangin { Topa } i Pasian' mai-ah hih
    thupiakte khempeuh limtakin zui lehang eite-a' dingin thumanna hi ding hi,’ na ci ding uh hi. </para>
  <chapter number="7" style="c" />
  <para style="p">
    <verse number="1" style="v" />“{ Topa } na Pasian un luah dinga na tumna uh leitangah hong
    paipihin, note' mai-ah Hit mite, Girgash mite, Amor mite, Kanaan mite, Perez mite, Hiv mite, leh
    Jebus mite, note sangin lianzaw-in a thahatzaw minam sagihte note' mai panin siangkhia sakin, </para>
  <para style="p">
    <verse number="2" style="v" />{ Topa } na Pasian un note tungah amaute hong pia-in, note in
    amaute na zawh uh ciangin, note in amaute na susiamang ding uh hi. Amaute tawh thuciamna na bawl
    kei ding uh a, amaute tungah hehpihna na lak kei ding uh hi. </para>
  <para style="p">
    <verse number="3" style="v" />Amaute tawh kiteng loin, na tanute uh amau' tapate pialoin, a
    tanute uh na tapate uh-a' dingin na la kei ding uh hi. </para>
  <para style="p">
    <verse number="4" style="v" />Bang hang hiam cih leh pasian dangte' na a sem dingin { Topa }
    zuihna panin na tapate uh amaute in heikhia ding uh hi. Tua ciangin no tungah { Topa } hong
    hehin note hong susia pak ding hi. </para>
  <para style="p">
    <verse number="5" style="v" />Amaute tungah hih bangin note na gamta ding uh hi: A biakna taute
    uh phelsakin, a biakna songte uh dengzanin, amau' Asherah milimte phuksakin, a kiseek a milimte
    uh mei tawh na hal ding uh hi. </para>
  <para style="p">
    <verse number="6" style="v" />“Bang hang hiam cih leh note pen { Topa } note' Pasian' tungah a
    siangtho mi na hi uh hi. Leitunga om mite khempeuh sung panin ama mi ahi dingin { Topa } na
    Pasian un note hong teelzo hi. </para>
  <para style="p">
    <verse number="7" style="v" />“{ Topa } in note hong itin hong teelna pen midangte sangin na
    tamzawkna hang uh hilo hi. Bang hang hiam cih leh mi khempeuh lakah a tawmpen na hi uh hi. </para>
  <para style="p">
    <verse number="8" style="v" />{ Topa } in salsuahna Egypt kumpipa Faro' khutsung panin note hong
    honkhia-in a vangliatna tawh hong paikhiatpihna pen { Topa } in note hong itin, na pate uh tunga
    a kiciam thuciam a zuihna hang ahi hi. </para>
  <para style="p">
    <verse number="9" style="v" />Tua ahih ciangin { Topa } na Pasian uh amah bek ahi Pasian hi a,
    amah itin a thupiakna a zuite tungah khang tul khat dongin thuciamna leh itna kip lenin a thuman
    Pasian, </para>
  <para style="p">
    <verse number="10" style="v" />amah a mudah mite, suksiatna tawh a thukpahpa ahihna thei un.
    Amah a mudah mi tungah zekai loin a maitang mahah thuk ding hi. </para>
  <para style="p">
    <verse number="11" style="v" />Tua ahih ciangin tuni-a no kong piak thute khempeuh limtakin na
    zuih ding uh ngaihsun un. </para>
  <para style="p">
    <verse number="12" style="v" />“Note in hih ngeina kipte za-in, kemin tuate na zuihna hangun, {
    Topa } na Pasian un na pu na pate uh tungah a ciam thuciamna leh itna kip note tungah hong
    tungsak ding hi. </para>
  <para style="p">
    <verse number="13" style="v" />Amah in note hong itin, tampi hong phasak ding hi. Amah in note
    tungah piak dingin na pu na pate uh tungah a ciam gam sungah note' suanlekhakte leh na gamsung
    panun a piangte, na an uh leh na leenggahzu uh leh na sathau uh, leh na ganhingte uh pungsakin,
    na tuulekeelno honte uh zong thupha pia ding hi. </para>
  <para style="p">
    <verse number="14" style="v" />Midangte khempeuh sangin note thupha hong kilim piakzaw ding hi.
    Note' lak hita leh na ganhingte uh lak hita lehah a nu ahi a, a pa ahi zongin a ciing omlo ding
    hi. </para>
  <para style="p">
    <verse number="15" style="v" />{ Topa } in note' tung panin natna khempeuh lakhia ding hi. Note
    in na theihsa uh ahi Egypt gama natna siate note' tungah khat zong hong tunglo ding a, ahih
    hangin no hong mudahte khempeuh tungah tuate tungsak ding hi. </para>
  <para style="p">
    <verse number="16" style="v" />{ Topa } na Pasian un note tungah hong piak mi khempeuh na beisak
    ding uh a, amaute na khasiat kei ding uh hi. Note-a' dingin thangzak hi ding ahih manin amau'
    pasian-te zong na bia kei ding uh hi. </para>
  <para style="p">
    <verse number="17" style="v" />“Na lungsim uhah, ‘Hih minamte ei sangin tamzaw hi. Amaute bangci
    suankhiat zawh ding ihi hiam?’ na cih khak uh leh, </para>
  <para style="p">
    <verse number="18" style="v" />amaute na kihta kei ding uh hi. { Topa } na Pasian un Faro leh
    Egypt mite khempeuh tungah a hih, </para>
  <para style="p">
    <verse number="19" style="v" />na mitte un a muhsa a lian ze-etnate, limte, na lamdangte, a
    vangliatna leh { Topa } na Pasian un hong paikhiatpihna a thahatna na phawk ding uh hi. { Topa }
    na Pasian un na kihtak uh mi khempeuh tungah tua bangin hih ding hi. </para>
  <para style="p">
    <verse number="20" style="v" />Tua thamloin, a omlai mite leh no kiang panin a bu mite a siat
    khit dong matengin { Topa } na Pasian un amaute' lakah tunpi khah ding hi. </para>
  <para style="p">
    <verse number="21" style="v" />Note in amaute na kihta kei ding uh hi; bang hang hiam cih leh a
    lian a kihtakhuai ahi Pasian, { Topa } na Pasian uh note tawh a om hi. </para>
  <para style="p">
    <verse number="22" style="v" />{ Topa } na Pasian un note' mai-ah hih minamte tawm tawmin siang
    khiasak ding hi. Note-a' dingin gamsate hong tam khan'lua khading ahih manin thakhatthu-in
    amaute na beisak kei ding uh hi. </para>
  <para style="p">
    <verse number="23" style="v" />Ahih hangin { Topa } na Pasian un note tungah amaute hong pia
    ding a, amaute a bei matengin kibuaisak ding hi. </para>
  <para style="p">
    <verse number="24" style="v" />Amah in note' khutsungah amaute' kumpite hong pia ding a, note in
    mun khempeuh panin amaute' min na maimangsak ding uh hi. Amaute na susiamang khin ding uh a,
    note' langkhatah mi khat beek hong pang zolo ding hi. </para>
  <para style="p">
    <verse number="25" style="v" />A kiseek amau' pasian milimte mei tawh na hal ding uh hi. Tua
    nate-ah na awk khaklohna dingun amaute' tunga a om kham leh ngun deihgawh loin, note-a' dingin
    na la kei ding uh hi. Bang hang hiam cih leh tua pen { Topa } na Pasian uh tungah a kihhuai ahi
    hi. </para>
  <para style="p">
    <verse number="26" style="v" />Note' inn sungah a kihhuai nate na tumpih kei ding uh a, tua nate
    tawh kibangin samsiat a thuak mi na kisuaksak kei ding uh hi. Note in tua nate mudah mahmahin na
    kih ding uh hi. Bang hang hiam cih leh tua nate a kisamsia na ahi hi. </para>
  <chapter number="8" style="c" />
  <para style="p">
    <verse number="1" style="v" />“Note nungta-in tampi na phak theihna ding uh leh na pu na pate uh
    tungah piak dinga { Topa } a kiciamsa leitangah va pai-in na neih theihna dingun tuni-a note
    kiangah kong gen thupiakna khempeuh limtakin na zuih ding uh na ngaihsun ding uh hi. </para>
  <para style="p">
    <verse number="2" style="v" />A thupiakte na zui uh hiam, na zui kei uh hiam cih a theihna
    dingin note hong niamkhiatin, na lungsim uhah bang om hiam cih a theihna dingin { Topa } na
    Pasian un sehnel gamah hih kum sawmli sung note hong paipihna lampi khempeuh na ciamteh ding uh
    hi. </para>
  <para style="p">
    <verse number="3" style="v" />Mite, an bek tawh nungta loin { Topa' } kamsung panin a pusuak thu
    khempeuh tawh nungta hi, ci-in note hong theihsakna dingin, amah in note hong niamkhiatin hong
    gilkialsak a, note hita leh na pu na pate uh hita leh in a theih ngeiloh manna tawh hong vak hi. </para>
  <para style="p">
    <verse number="4" style="v" />Hih kum sawmli sung note' tunga om na puan uh sialoin, na khe uh
    zong bawklo hi. </para>
  <para style="p">
    <verse number="5" style="v" />Tua ahih manin mi khat in a tapa a khal bangin { Topa } na Pasian
    un note hong khalna thu na lungsim uhah thei un. </para>
  <para style="p">
    <verse number="6" style="v" />Tua ahih ciangin ama lampi zuihna leh amah zahtakna tawh { Topa }
    note Pasian' thupiakte na zui ding uh hi. </para>
  <para style="p">
    <verse number="7" style="v" />Bang hang hiam cih leh { Topa } note' Pasian in, mual leh guamah a
    luang tuite a omna, ciktui leh tuikhuk a omna leitang, </para>
  <para style="p">
    <verse number="8" style="v" />mangbuh leh mangbuhham, leenggui leh theikung, leh mang kawlsing a
    omna leitang, oliv kungte leh khuaizu a omna leitang, </para>
  <para style="p">
    <verse number="9" style="v" />bangmah kisam loin, cilbawl loin an na nekna ding uh leitang, a
    suangte sik ahihna leitang, mualte sung panin sumsan na tawh theihna uh leitang ahi gam hoihah
    note hong paipih hi. </para>
  <para style="p">
    <verse number="10" style="v" />Note in ne-in na gil uh vah ding a, note tungah gam hoih hong
    piakna hangin { Topa } na Pasian uh na phat ding uh hi. </para>
  <para style="p">
    <verse number="11" style="v" />“Tuni-a no tungah kong gen ahi ama thupiaknate leh a ngeina kipte
    leh a thukhamte zuihlohna tawh { Topa } na Pasian uh mangngilh khading na hih manun kidawm un. </para>
  <para style="p">
    <verse number="12" style="v" />Tua hi kei leh, an ne-in na kham uh ciang, inn hoihte lamin tuate
    sungah na ten' uh ciang, </para>
  <para style="p">
    <verse number="13" style="v" />na bawnghonte uh leh na tuuhonte uh tampi a phak ciang leh na
    khamte uh leh na ngunte uh tampi pha-in, na neih khempeuh uh tampi a phak ciangin </para>
  <para style="p">
    <verse number="14" style="v" />na lungsim uh lianin, salsuahna Egypt gam panin note a hong
    paikhiatpih, </para>
  <para style="p">
    <verse number="15" style="v" />a lian a lauhuai sehnel gamah gul gunei leh mom-ai lak leh tui
    omlohna lei keu-ah a hong paipihpa, meisuang tawh a kibang suangpi panin tui a hong piapa, </para>
  <para style="p">
    <verse number="16" style="v" />a tawpna-ah a hoihin na gamtat theihna ding uh a deihna-in note
    hong niamkhiatin a hong ze-et theihna dingin na pu na pate un a theihloh manna tawh sehnel gamah
    a hong vak { Topa } na Pasian uh na mangngilh khading uh hi. </para>
  <para style="p">
    <verse number="17" style="v" />Na lungsim uhah, ‘Ka vangliatna uh leh ka thahatna un hih hauhna
    hong ngahsak hi,’ ci khading na hih manun kingaihsun un. </para>
  <para style="p">
    <verse number="18" style="v" />Tuni-a mah bangin na pu na pate uh tungah a kiciamna a kipsak
    theihna dingin, na hauhna dingun vangliatna a hong piapa amah ahih manin { Topa } na Pasian uh
    na phawk ding uh hi. </para>
  <para style="p">
    <verse number="19" style="v" />{ Topa } na Pasian uh mangngilhin pasian dangte' nung zui-in
    tuate' na semin na biak uh leh, na sia taktak ding uh hi, ci-in tuni-in limtakin kong hilhkhol
    hi. </para>
  <para style="p">
    <verse number="20" style="v" />{ Topa } note' Pasian' aw ngailo ahih manun, { Topa } in note'
    mai-ah a siatsak minamte bangin note na sia ding uh hi. </para>
  <chapter number="9" style="c" />
  <para style="p">
    <verse number="2" style="v" />“Israel-te aw, za un; note sangin tamzaw-in a thahatzaw minamte,
    lianin van banin kulhpi a kiciangto khuapite, na theihsa uh mi ahi a pum lian a tun sang Anak
    mite, ‘Anak mite, kua in dozo ding ahi hiam?’ a kicih na zak ngei mite uh a suankhia dingin
    Jordan a kantan ta ding na hi uh hi. </para>
  <para style="p">
    <verse number="3" style="v" />Tua ahih ciangin, a kangtum thei mei bangin note' mai-ah a paipa
    pen { Topa } na Pasian uh ahihna thu tuni-in thei un. Amah in note' mai-ah amaute susia-in,
    amaute zogawp ding hi. Tua ahih ciangin { Topa } in note tungah hong ciamsa bangin amaute
    hawlkhia-in manlangin na siamangsak ding uh hi. </para>
  <para style="p">
    <verse number="4" style="v" />“{ Topa } na Pasian un note mai panin amaute a nawhkhiat khit
    ciangin, na lungsim uhah, ‘Hih leitang a luah dingin { Topa } in hong paipihna pen komau'
    thumanna hang ahi hi,’ ci kha kei un. { Topa } in na mai uhah amaute a hawlkhiatna pen hih
    minamte' gitlohna hang hizaw hi. </para>
  <para style="p">
    <verse number="5" style="v" />Na thumanna hang uh ahi a, na lungsim manna hang uh tawh ahi
    zongin amau' leitang a luah ding na hi kei uh hi. { Topa } na Pasian un na mai panun amaute a
    hawlkhiatna pen hih minamte' gitlohna hang leh { Topa } in na pu na pate uh Abraham, Isaac, leh
    Jakob tungah a thuciamna kammal a kipsak theihna ding ahi hi. </para>
  <para style="p">
    <verse number="6" style="v" />“Tua ahih ciangin note' thumanna hangin { Topa } na Pasian un na
    tan' dingun hih leitang hoih note tungah hong pia ahihlohna thei un. Bang hang hiam cih leh note
    pen lungsim khauh mi na hi uh hi. </para>
  <para style="p">
    <verse number="7" style="v" />“{ Topa } na Pasian uh sehnel gamah phinin na hehsakna uh phawk un
    la, mangngilh kei un. Egypt gam panin na paikhiat ni uha kipan hih lai na tun' dongun { Topa }
    langpan'in na lehdo uh hi. </para>
  <para style="p">
    <verse number="8" style="v" />Horeb mual nangawnah a hehna dingin { Topa } na phin uh a, note'
    tungah { Topa } heh a, amah in note hong susia dektak hi. </para>
  <para style="p">
    <verse number="9" style="v" />{ Topa } in note tawh a bawl thuciamna suangpeekte a sang dingin
    mualtungah ka paitoh lai-in, mualtungah sun sawmli leh zan sawmli sung ka om a, an nelo, tui
    dawnloin ka om hi. </para>
  <para style="p">
    <verse number="10" style="v" />Pasian' khut tawh a kigelh suangpeek nihte kei tungah { Topa } in
    hong pia hi. Kikhop ni-in mei sung panin note tungah { Topa } in hong gensa kammal khempeuh tua
    suangpeekte tungah om hi. </para>
  <para style="p">
    <verse number="11" style="v" />Sun sawmli leh zan sawmli a cin' ni-in kiciamna suangpeek nihte {
    Topa } in kei hong pia hi. </para>
  <para style="p">
    <verse number="12" style="v" />“Tua ciangin { Topa } in kei kiangah, ‘Kithawi in la, hih lai
    panin paisuk mengmeng in. Bang hang hiam cih leh Egypt panin na paikhiatpih mite a sia-in gamta
    khin uh hi. Amaute ka thupiakna panin kiheikhia pak uh a, amaute-a' dingin a kisung milim khat
    bawl khin uh hi,’ hong ci hi. </para>
  <para style="p">
    <verse number="13" style="v" />“Tua thamloin { Topa } in kei kiangah, ‘Hih mite ka mu khin a, a
    lungsim khauh mite ahi hi. </para>
  <para style="p">
    <verse number="14" style="v" />Amaute susia-in mun khempeuh panin amaute' min ka phiat theihna
    dingin kei guak hong omsak in. Amaute sangin a vanglianzaw, a tamzaw minamin nang kong bawl ding
    hi,’ hong ci lai hi. </para>
  <para style="p">
    <verse number="15" style="v" />“Tua ahih ciangin kihei-in mualtung panin kong paisuk a, mei in
    mual kangin na kuang hi. Kiciamna suangpeek nihte ka khut nihte sungah om hi. </para>
  <para style="p">
    <verse number="16" style="v" />Tua ciangin ka khuadak leh, { Topa } na Pasian tung uhah na khial
    khin takpi uh a, a kisung bawngno milim amaute-a' dingin na bawl uh hi. { Topa } in note hong
    thupiakna panin na kiheikhia pak uh hi. </para>
  <para style="p">
    <verse number="17" style="v" />Tua ahih ciangin suangpeek nihte la-in ka khut nihte' sung panin
    lawnin note' muhna-ah ka sukham hi. </para>
  <para style="p">
    <verse number="18" style="v" />Tua ciangin a masa-a bangin sun sawmli leh zan sawmli sung {
    Topa' } mai-ah kunin ka om a, ama hehna dingin phinin, { Topa' } muhna-ah a sia gamtatna tawh
    note' khialhnate khempeuh hangin an nelo, tui dawnloin ka om hi. </para>
  <para style="p">
    <verse number="19" style="v" />Bang hang hiam cih leh note' tungah { Topa' } hehna leh a lungkim
    hetlohna, note susia dingin a kithawina hangin ka lau hi. Ahih hangin tua hunin zong { Topa } in
    kei' thu hong ngai hi. </para>
  <para style="p">
    <verse number="20" style="v" />Aaron' tungah { Topa } heh mahmah a, amah susia dingin kithawi a,
    tua hun mahin Aaron-a' ding zong thu ka ngen hi. </para>
  <para style="p">
    <verse number="21" style="v" />Tua ciangin note' khialhna, na bawlsa uh bawngno, mei tawh halin
    sukhamin, leivui bangin a neel dongin ka gawizan hi. Tua ciangin mualtung panin a hong luangsuk
    lui sungah a vuite ka lawn hi. </para>
  <para style="p">
    <verse number="22" style="v" />“Taberah, Massah, leh Kibrothhattaavah munte-ah zong { Topa }
    phinin na hehsak uh hi. </para>
  <para style="p">
    <verse number="23" style="v" />{ Topa } in Kadeshbarnea panin note hong sawlin, ‘Paito un la
    note kong piak leitang luah un,’ hong cih lai-in { Topa } na Pasian uh hong thupiakna nialin,
    amah umloin, ama aw na ngai kei uh hi. </para>
  <para style="p">
    <verse number="24" style="v" />Note kong theih ni-a kipan { Topa } na nial uh hi. </para>
  <para style="p">
    <verse number="25" style="v" />“Tua ahih ciangin { Topa } in note ka susia ding ci ahih manin
    hih sun sawmli leh zan sawmli sung { Topa' } mai-ah kunin ka om hi. </para>
  <para style="p">
    <verse number="26" style="v" />{ Topa' } tungah thu ka ngen a, ‘Topa { Pasian } aw, nangmah in
    na liatna tawh na hotkhiatsa, na vangliatna tawh Egypt panin na paikhiatpih na mite leh na
    luahte susia kei in. </para>
  <para style="p">
    <verse number="27" style="v" />Na nasem Abraham, Isaac, leh Jakob phawk in la, hih mihingte'
    lungsim khauhna hita leh a gitlohna uh hita leh a khialhna uh hita leh thusim kei in. </para>
  <para style="p">
    <verse number="28" style="v" />Tua bang hi kei leh kote nong paikhiatpihna gam mite in, “{ Topa
    } in amaute tungah a ciamsa leitangah amaute paipih zoloin, amah in amaute mudah ahih manin,
    sehnel gamah amaute a that dingin paikhiatpih hi,” ci khading uh hi. </para>
  <para style="p">
    <verse number="29" style="v" />Bang hang hiam cih leh amaute pen na vangliatna leh na thahatna
    tawh na paikhiatpih na mihingte leh na luahte ahi hi,’ ka ci hi. </para>
  <chapter number="10" style="c" />
  <para style="p">
    <verse number="1" style="v" />“Tua hun laitakin { Topa } in kei kiangah, ‘A masa-a bangin
    suangpeek nih seekin, mualtung ka kiangah hong pai in la, sing singkuang khat bawl in. </para>
  <para style="p">
    <verse number="2" style="v" />A masa-a suangpeek na sukkhapte' tunga thute tua suangpeekte
    tungah ka gelh ding a, singkuang sungah tuate na koih ding hi,’ hong ci hi. </para>
  <para style="p">
    <verse number="3" style="v" />“Tua ahih ciangin singkha sing tawh singkuang khat bawlin, a
    masa-a bangin suangpeek nih ka seek a, ka khutsungah a peek nihte tawi-in mualtungah ka paito
    hi. </para>
  <para style="p">
    <verse number="4" style="v" />Kikhop ni-in mei sung panin mualtungah { Topa } in note tungah
    hong gensa thupiak sawmte, a masa-a a kigelh bangin tua suangpeekte tungah amah in gelh a, tua
    ciangin { Topa } in kei tungah tua suangpeekte hong pia hi. </para>
  <para style="p">
    <verse number="5" style="v" />Tua ciangin kihei-in mualtung panin ka paisuk a, ka bawlsa
    singkuang sungah tua suangpeekte ka koih hi. { Topa } in kei hong thupiak bangin suangpeekte tua
    sungah a om hi. </para>
  <para style="p">
    <verse number="6" style="v" />(Beeroth Benejaakan panin Moserah-ah Israel mite zin uh hi. Tua
    lai-ah Aaron si a, tua lai munah kivui hi. Ama tangin a tapa Eleazar in siampi na sem hi. </para>
  <para style="p">
    <verse number="7" style="v" />Tua lai panin Gudgodah-ah pai uh a, Gudgodah panin lui tuite a
    omna gam Jotbathah-ah pai uh hi. </para>
  <para style="p">
    <verse number="8" style="v" />Tua hun laitakin { Topa } in, tuni dongin ama na a sem ding leh
    ama min tawh thupha a pia dingin { Topa' } mai-ah dingin, { Topa' } thuciamna singkuang a pua
    dingin Levi minamte a tuam koih hi. </para>
  <para style="p">
    <verse number="9" style="v" />Tua ahih ciangin a sanggamte uh bangin Levi mite in tanh ahi a,
    luah ahi zongin neilo uh a, { Topa } na Pasian un amau kiangah a gen bangin { Topa } pen amau'
    luah ahi hi.) </para>
  <para style="p">
    <verse number="10" style="v" />“A masa-a bangin sun sawmli leh zan sawmli sung mualtungah ka om
    a, { Topa } in tua hunin zong ka thu hong ngai a, { Topa } in note hong susia nawnlo hi. </para>
  <para style="p">
    <verse number="11" style="v" />{ Topa } in kei kiangah, ‘Amaute tungah piak dingin a pu a pate
    uh tungah ka kiciam leitangah pai-in a luah theihna dingun ding in la, na khualzin uh zomin mite
    mai-ah pai in,’ hong ci hi. </para>
  <para style="p">
    <verse number="12" style="v" />“Israel-te aw, tu-in, { Topa } na Pasian uh zahtak ding, ama
    lampite tot ding, amah it ding, na lungsim khempeuh uh leh na nuntakna khempeuh uh tawh { Topa }
    note' Pasian' na sep ding, </para>
  <para style="p">
    <verse number="13" style="v" />leh nomau' hoihna dingin tuni-a kong gen thupiaknate leh { Topa'
    } thukhamte zuih ding cih simloh, { Topa } na Pasian un note' tung panin bang dang hong kal ahi
    hiam? </para>
  <para style="p">
    <verse number="14" style="v" />En un, vantung leh vantung a sangpente leh leitung leh a sunga om
    khempeuh pen { Topa } note' Pasian-a' ahi hi. </para>
  <para style="p">
    <verse number="15" style="v" />Tua hi napi-in { Topa } in na pu na pate uh a itna lian mahmah
    ahih manin tuni-a mah bangin midangte khempeuh sangin amau' suanlekhakte hong teelzaw hi. </para>
  <para style="p">
    <verse number="16" style="v" />Tua ahih ciangin { Topa' } thu mang un la, lungkhauh nawn kei un. </para>
  <para style="p">
    <verse number="17" style="v" />Bang hang hiam cih leh { Topa } na Pasian uh a lian, a vanglian,
    a kihtakhuai Pasian, angvan neiloin, sumgolh a lalo, pasian-te' Pasian, topate' Topa ahi hi. </para>
  <para style="p">
    <verse number="18" style="v" />Amah in pa neilote leh meigong numeite-a' dingin thutang semin,
    peemtate itin an leh puan a pia hi. </para>
  <para style="p">
    <verse number="19" style="v" />Tua ahih ciangin peemtate it un; bang hang hiam cih leh note zong
    Egypt gamah peemta na hi uh hi. </para>
  <para style="p">
    <verse number="20" style="v" />{ Topa } note' Pasian na zahtak ding uh a, ama na semin, amah
    beelin, ama min tawh na kiciam ding uh hi. </para>
  <para style="p">
    <verse number="21" style="v" />Amah pen nomau' phat ding ahi hi. Na mitte un a muhsa hih a lian
    a kihtakhuai nate note-a' dingin hong bawlsakpa pen na Pasian uh ahi hi. </para>
  <para style="p">
    <verse number="22" style="v" />Na pu na pate uh mihing sawmsagih bek Egypt-ah paisuk uh a, ahi
    zongin tu-in { Topa } na Pasian un vantung aksi zahin note hong tamsak hi. </para>
  <chapter number="11" style="c" />
  <para style="p">
    <verse number="1" style="v" />“Tua ahih ciangin { Topa } na Pasian uh itin ama hong thuhilhna, a
    thukhamte, a ngeina kipte, a thupiakte na zui tawntung ding uh hi. </para>
  <para style="p">
    <verse number="2" style="v" />Tuni-in ngaihsun un (a thei nailo, a mu nailo na tate uh tungah a
    gen hilo ka hih ciangin), { Topa } note' Pasian' hong thuhilhna, ama liatna, a vangliatna leh a
    thahatna, </para>
  <para style="p">
    <verse number="3" style="v" />Egypt kumpipa Faro leh a leitang tung khempeuhah a hih Egypt gam
    sunga ama limte leh a sepnate; </para>
  <para style="p">
    <verse number="4" style="v" />Egypt galkapte, a sakolte leh a leengte tungah a hihte; note hong
    delh laitakin San Tuipi tawh amaute tuumsakin, tuni dongin { Topa } in amaute a suksiatna; </para>
  <para style="p">
    <verse number="5" style="v" />hih mun na tun' ma sungtengun sehnel gamah amah in note tungah
    hong hihte; </para>
  <para style="p">
    <verse number="6" style="v" />Reuben' tapa Eliab, a tapa Dathan leh Abiram-te tungah a hihte;
    leitang a kam ka-in Israel khempeuh lakah a innkuanpihte, a puanbukte leh amau a zuite khempeuh
    tawh amaute a nawmvalhna ngaihsun un. </para>
  <para style="p">
    <verse number="7" style="v" />Bang hang hiam cih leh { Topa' } hihsa a nasepna a liante khempeuh
    na mitte un mu khin hi. </para>
  <para style="p">
    <verse number="9" style="v" />“Tua ahih ciangin note thahatin, na luah ding uh leitangah va
    pai-in na luah theihna ding uh leh, { Topa } in na pu na pate uh leh a suanlekhakte uh tungah
    piak dingin a kiciam, bawngnawi leh khuaizu tui bangin a luan'na gamah sauvei na nuntak theihna
    dingun tuni-a kong gen thupiakna khempeuh na zui ding uh hi. </para>
  <para style="p">
    <verse number="10" style="v" />Bang hang hiam cih leh luah dinga na lutna ding uh leitang pen
    note' hong paikhiatna, anteh cin'na huan banga khaici vawhin tui na buahna dingun nakpi takin na
    semin tui na lakna uh Egypt leitang tawh kibanglo hi. </para>
  <para style="p">
    <verse number="11" style="v" />Note va pai-in na luah ding uh leitang pen, vantung panin guahtui
    a ngah mual leh guam a omna leitang, </para>
  <para style="p">
    <verse number="12" style="v" />{ Topa } na Pasian un a kep leitang hi a, kum kipata kipan kum
    bei dongin { Topa } note' Pasian in tua leitang en tawntung hi. </para>
  <para style="p">
    <verse number="13" style="v" />“{ Topa } na Pasian uh itin, na lungsim khempeuh uh leh na
    nuntakna khempeuh uh tawh ama na na sepna dingun tuni-a kong gen ama thupiaknate na zuih uh leh, </para>
  <para style="p">
    <verse number="14" style="v" />na an uh leh na leenggahzu uh leh na sathau uh na kaihkhop
    theihna dingun amah in guah masa leh guah nunung, a hunin na leitang uh-a' dingin hong zusak
    ding hi. </para>
  <para style="p">
    <verse number="15" style="v" />Amah in na ganhingte uh-a' dingin na gamsung uhah lopa hong posak
    ding a, note in zong an ne-in na gil uh vah ding hi. </para>
  <para style="p">
    <verse number="16" style="v" />Midangte' hong khemna hangin note kihei-in pasian dangte' na
    semin tuate na biakkhak lohna dingun kingaihsun un. </para>
  <para style="p">
    <verse number="17" style="v" />Tua hi kei leh no tungah { Topa } hong hehin guah zulo ding a,
    leitang in bangmah piangsak loin, { Topa } in no hong piak leitang hoihah manlangin na siat pak
    theihna dingun amah in vantungte khakcip khading hi. </para>
  <para style="p">
    <verse number="18" style="v" />“Tua ahih ciangin hih ka thugente na lungsim uhah ciamtehin na
    ngaihsun ding uh hi. Na khut tung uhah lim dingin na khih ding uh a, tuate pen na mitte uh
    kikalah talsuan hi ding hi. </para>
  <para style="p">
    <verse number="19" style="v" />Na tate uh tungah na hilh ding uh a, na innsung uhah na lut
    laitak, lampi-ah na pai laitak, na lup ciang uh leh na thawh ciangun tuate genin na nei ding uh
    hi. </para>
  <para style="p">
    <verse number="21" style="v" />Vantungte, leitung' tungah a om laiteng, amaute tungah piak
    dingin { Topa } in na pu na pate uh tungah a kiciam gam sungah note leh na tate uh khan' a sau
    theihna dingin na inn kongkhak khuam uh leh na kongpite uh tungah tuate na gelh ding uh hi. </para>
  <para style="p">
    <verse number="22" style="v" />“Bang hang hiam cih leh { Topa } na Pasian uh itin, ama lampi
    khempeuh zui-in, amah beelin, nomau zuih dingin kong gen hih thupiakna khempeuh zuih ding na
    kingaihsut uh leh, </para>
  <para style="p">
    <verse number="23" style="v" />{ Topa } in na mai uhah a om hih minamte khempeuh hawlkhia ding
    a, note sangin lianzaw-in a thahatzaw minamte na suankhia ding uh hi. </para>
  <para style="p">
    <verse number="24" style="v" />Na khe un a sikna mun khempeuh nomau-a' hi ding hi. Na gamgi uh
    sehnel gam panin Lebanon ciangdong leh Eufratis gun panin nitumna tuipi dong hi ding hi. </para>
  <para style="p">
    <verse number="25" style="v" />Na lang uhah kuamah pang zolo ding hi. No tungah hong ciam bangin
    { Topa } na Pasian un na tot ding uh gam khempeuh tungah note hong kizahtakna leh note hong
    kikihtakna tungsak ding hi. </para>
  <para style="p">
    <verse number="26" style="v" />“En un, tuni-in na mai uhah thupha khat leh hamsia khat ka koih
    hi. </para>
  <para style="p">
    <verse number="27" style="v" />Tuni-a kong gen, { Topa } na Pasian uh thupiaknate na zuih uh leh
    thupha hi a, </para>
  <para style="p">
    <verse number="28" style="v" />{ Topa } na Pasian uh thupiaknate mangloin, na theih nailoh uh
    pasian dangte' nungzui dingin tuni-a no kong thupiakna panin na kiheikhiat uh leh hamsia ahi hi. </para>
  <para style="p">
    <verse number="29" style="v" />Luah dingin na lutna uh leitangah { Topa } na Pasian un hong
    paipih ciangin Gerizim Mual tungah thupha taangko-in, Ebal Mual tungah hamsia na taangko ding uh
    hi. </para>
  <para style="p">
    <verse number="30" style="v" />(Tua mualte, Jordan gal, lampi panin nitumna lam, Moreh tawsaw
    gei-a Gilgal galkhat, Arabah-ah a teng Kanaan mite' gam sungah om hi.) </para>
  <para style="p">
    <verse number="31" style="v" />Bang hang hiam cih leh { Topa } na Pasian un note hong piak
    leitang a luah dingin Jordan kantanin a pai ding na hi uh hi. Tua leitang luahin a sungah na
    ten' uh ciangin, </para>
  <para style="p">
    <verse number="32" style="v" />tuni-a note kong piak thukhamte leh ngeina kipte khempeuh na zuih
    ding uh limtakin na ngaihsun ding uh hi. </para>
  <chapter number="12" style="c" />
  <para style="p">
    <verse number="1" style="v" />“Hihte pen, leitungah na nuntak laiteng uh { Topa, } na pu na pate
    uh Pasian in na neih dingun no hong piaksa gam sungah limtakin na zuih ding uh thukhamte leh
    ngeina kipte ahi hi. </para>
  <para style="p">
    <verse number="2" style="v" />Na suankhiat ding uh minamte in a biakna mun mual sangte tung leh
    mual neute tung leh singniim nuai, mun khempeuh na susia taktak ding uh hi. </para>
  <para style="p">
    <verse number="3" style="v" />Amaute' biakna taute phelkhia-in, a biakna songte dengzanin,
    amaute' Asherah milimte mei tawh na hal ding uh hi. A kiseek amau' pasian-te' limte na phukpai
    ding uh a, tua mun panin amau' min na maimangsak ding uh hi. </para>
  <para style="p">
    <verse number="4" style="v" />“Ahih hangin { Topa } na Pasian uh tungah tua bangin na hih kei
    ding uh hi. </para>
  <para style="p">
    <verse number="5" style="v" />{ Topa } na Pasian un na minam khempeuh uh sung panin ama min
    koihna dingin teelin, ama omna dinga a bawlna mun na zong ding uh hi. </para>
  <para style="p">
    <verse number="6" style="v" />Tua lai-ah na pai ding uh a, na meihal biaknate uh leh na
    biakpiaknate uh, note in na piak uh sawmah khat leh na piak thuahte uh, thuciamna biakpiakna,
    utthu-a na piakna, na bawnghon tacilte uh leh na tuuhon tacilte uh tua lai-ah na paipih ding uh
    hi. </para>
  <para style="p">
    <verse number="7" style="v" />{ Topa } na Pasian uh mai tua lai munah na ne ding uh a, { Topa }
    na Pasian un note thupha hong piakna hangin na hihna khempeuh uhah note leh na innkuanpihte na
    lungdam ding uh hi. </para>
  <para style="p">
    <verse number="8" style="v" />“Tua hun ciangin mi khempeuh in ama hoihsak bangin a gamtat ngei
    ciat bangin na gamta nawn kei ding uh hi. </para>
  <para style="p">
    <verse number="9" style="v" />Bang hang hiam cih leh { Topa } na Pasian un note hong piak
    tawlngakna leh luahna-ah na tung nai kei uh hi. </para>
  <para style="p">
    <verse number="10" style="v" />Ahih hangin Jordan galkhatah pai-in, { Topa } na Pasian un luah
    dingin note hong piak leitangah tengin, nuamtakin na nuntak theihna dingun na kiim uha na langte
    khempeuh uh kiang panin tawlngakna hong piak ciangin, </para>
  <para style="p">
    <verse number="11" style="v" />{ Topa } na Pasian un ama min omna ding munin a teelna munah note
    kong sawl khempeuh na paipih ding uh hi. Na meihal biaknate uh leh na biakpiaknate uh, note in
    na piak uh sawmah khat leh na piak thuahte uh leh { Topa' } tungah na ciam uh na thuciam
    piaknate uh na paipih ding uh hi. </para>
  <para style="p">
    <verse number="12" style="v" />{ Topa } na Pasian uh mai-ah note leh na tapate uh leh na tanute
    uh, na nasem numeite uh leh na nasem pasalte uh, leh note' neih bangin tanh ahi a, luah ahi
    zongin a neilo na khuasung uha om Levi mite tawh lungdam khawm un. </para>
  <para style="p">
    <verse number="13" style="v" />Na tuahna mun peuh uhah na meihal biaknate uh na piaklohna dingun
    kingaihsun un. </para>
  <para style="p">
    <verse number="14" style="v" />Na minamte uh sung panin { Topa } in a teelna mun khatah na
    meihal biaknate uh pia-in, note kong thupiakte khempeuh tua lai munah na hih ding uh hi. </para>
  <para style="p">
    <verse number="15" style="v" />“Ahi zongin, { Topa } na Pasian un note tungah hong piak thupha
    tawh kizui-in na khuapite uh khat peuhpeuh sungah sa na deih zahzah uh go-in na ne thei ding uh
    hi. Sanang leh sakhitalte a kinek mah bangin mi a nin leh a siang kideidan loin na ne thei ding
    uh hi. </para>
  <para style="p">
    <verse number="16" style="v" />A si na ne kei bek ding uh hi; tui bangin leitungah a si na bua
    ding uh hi. </para>
  <para style="p">
    <verse number="17" style="v" />Na an uh sawmah khat ahi a, na leenggahzu uh ahi a, na sathau uh
    ahi zongin, na bawnghon uh leh na tuuhonte uh sung pan tacilte ahi zongin, na kiciamna uh ahi na
    thuciam uh biakpiakna khat peuhpeuh ahi zongin, utthu-a na piakte uh ahi zongin, nomau' piak
    thuahte ahi zongin na khuapite uh sungah na ne thei kei ding uh hi. </para>
  <para style="p">
    <verse number="18" style="v" />{ Topa } na Pasian un a teelna munah note leh na tapate leh na
    tanute, na nasem numeite leh na nasem pasalte, leh na khuapite uh sunga om Levi mite in { Topa }
    na Pasian uh mai-ah na ne ding uh hi. Na hihna khempeuh uhah { Topa } na Pasian uh mai-ah na
    lungdam ding uh hi. </para>
  <para style="p">
    <verse number="19" style="v" />Na gamsung uhah na ten' laiteng uh Levi mite na mangngilh lohna
    dingun kingaihsun un. </para>
  <para style="p">
    <verse number="20" style="v" />“No tungah hong ciamsa bangin { Topa } na Pasian un na gamgi uh
    hong sotsak ciangin, sa na duh manun, ‘Sa ka ne ding uh hi,’ na cih uh leh, na duh zahzah uh sa
    na ne thei ding uh hi. </para>
  <para style="p">
    <verse number="21" style="v" />{ Topa } na Pasian un ama min koihna dingin a teelna mun pen note
    kiang panin a gamla lua ahih leh, note kong thupiaksa bangin { Topa } in no hong piaksa na
    bawnghon uh pan ahi a, na tuuhon uh pan ahi zongin khat peuhpeuh na go thei ding uh a, na duh
    zahzah uh na khuasung uhah na ne thei ding uh hi. </para>
  <para style="p">
    <verse number="22" style="v" />Sanang ahi a, sakhital ahi zongin a kinek mah bangin na ne thei
    ding uh a, mi a nin leh a siang kideidan loin a kibangin na ne thei ding uh hi. </para>
  <para style="p">
    <verse number="23" style="v" />A si na nekloh ding uh theitel un. Bang hang hiam cih leh si pen
    nuntakna hi a, nuntakna pen sa tawh na ne khawm kei ding uh hi. </para>
  <para style="p">
    <verse number="24" style="v" />Si na ne kei ding uh a, tui bangin leitungah na buakhia ding uh
    hi. </para>
  <para style="p">
    <verse number="25" style="v" />{ Topa' } muhna-ah a manin na gamtat uh ciangin note leh note'
    khit cianga na tate uh a nopsak theihna dingin si na ne kei ding uh hi. </para>
  <para style="p">
    <verse number="26" style="v" />Ahih hangin na bat uh a siangtho nate leh na thuciamna uh na
    piaknate uh note in la-in { Topa } in a teelna munah na paipih ding uh a, </para>
  <para style="p">
    <verse number="27" style="v" />{ Topa } na Pasian uh biakna tau tungah na meihal biakna uh, a sa
    leh a si na pia ding uh hi. Na biakpiakna uh site { Topa } note' Pasian' biakna tau tungah
    kibuakhia ding a, ahih hangin a sa na ne thei ding uh hi. </para>
  <para style="p">
    <verse number="28" style="v" />{ Topa } na Pasian uh muhna-ah a hoih leh a manin na gamtat uh
    ciangin note leh note' khit cianga na tate uh a nopsak theihna dingin note kong thupiak khempeuh
    na kin ding uh limtakin ngaihsun un. </para>
  <para style="p">
    <verse number="29" style="v" />“{ Topa } na Pasian un na mai panun na suankhiat ding uh minamte
    beimang sakin, amaute suankhia-in amau' leitangah na ten' uh ciangin, </para>
  <para style="p">
    <verse number="30" style="v" />na mai uhah amaute a kisuksiat khit ciangin amaute zui-in na awk
    khaklohna ding uh leh, ‘Kei zong amau' hih bangin ka hih theihna dingin hih minamte in a
    pasian-te uh bangci biak ahi uh hiam?’ ci-in a pasian-te uh thu na kanlohna dingun kingaihsun
    un. </para>
  <para style="p">
    <verse number="31" style="v" />{ Topa } na Pasian uh tungah tua bangin na hih kei ding uh hi.
    Bang hang hiam cih leh { Topa } in a muhdah a kihhuai nam khempeuh amaute in a pasian-te uh-a'
    dingin hih uh hi. A pasian-te uh-a' dingin a tapate uh leh a tanute nangawn uh mei sungah a hal
    uh hi. </para>
  <para style="p">
    <verse number="32" style="v" />“Note kong thupiak khempeuh na hih ding uh na lim ngaihsut ding
    uh hi. Na behlap kei ding uh a, zong na khiam kei ding uh hi. </para>
  <chapter number="13" style="c" />
  <para style="p">
    <verse number="1" style="v" />“Note lakah kamsang khat ahi a, mangman khat ahi zongin hong
    khangin, lim ahi a, na lamdang ahi zongin hong lak a, </para>
  <para style="p">
    <verse number="2" style="v" />ama hong gen lim ahi a, na lamdang ahi zongin hong tungin, na
    theih ngeiloh uh, ‘Adang pasian-te' nung zui-in amaute va bia ni,’ hong cih leh, </para>
  <para style="p">
    <verse number="3" style="v" />tua kamsangpa' thu ahi a, mangmanpa' thu ahi zongin na ngai kei
    ding uh hi. Bang hang hiam cih leh { Topa } note' Pasian na lungsim khempeuh uh leh na nuntakna
    khempeuh uh tawh na it uh hiam cih a kitheihna dingin { Topa } na Pasian un no hong ze-etna ahi
    hi. </para>
  <para style="p">
    <verse number="4" style="v" />{ Topa } na Pasian uh nung zui-in, amah na zahtak ding uh a, a
    thupiaknate zui-in a thu na ngai ding uh a, amah bia-in amah na beel ding uh hi. </para>
  <para style="p">
    <verse number="5" style="v" />Ahih hangin tua kamsangpa ahi a, mangmanpa ahi zongin kithat ding
    hi. Bang hang hiam cih leh { Topa } na Pasian un na paina dingun a hong thupiak na nusiat
    theihna ding uh leh Egypt leitang panin hong paikhiatpihin salsuahna panin hong honkhia { Topa }
    na Pasian uh langpangin na lehdona ding uh thu hong hilh ahi hi. Tua bangin note' lak panin
    siatna na siangkhiasak ding uh hi. </para>
  <para style="p">
    <verse number="7" style="v" />“Na sanggampa ahi a, na tanu ahih kei leh na tapa in ahi a, na ang
    sunga om na zi ahi a, nangmah banga na ngaihsut na lawm it in ahi zongin nang hong zol simin,
    leimong khat pan mong khat dong kikalah, nang kiang pan a nai ahi a, a gamla ahi zongin, nang
    hita leh na pu na pate hita leh in a theih ngeiloh, na kiima om mite' pasian-te, ‘Va pai-in
    pasian dangte va bia ni,’ hong cih leh </para>
  <para style="p">
    <verse number="8" style="v" />ama cih mangloin, a thu ngailoin, amah hehpih loin, amah khahkhong
    loin, amah na im kei ding hi. </para>
  <para style="p">
    <verse number="9" style="v" />Nangmah in amah na that ding hi. Amah a that dingin nangmah a masa
    pen na hi ding a, tua khit ciangin midangte khempeuh in hong zui ding uh hi. </para>
  <para style="p">
    <verse number="10" style="v" />Salsuahna ahi Egypt gam panin a hong paikhiatpih { Topa } na
    Pasian uh kiang panin note hong paikhiatpih ding ngaihsun ahih manin suang tawh amah na denglum
    ding uh hi. </para>
  <para style="p">
    <verse number="11" style="v" />Tua ciangin Israel-te khempeuh in za-in lau ding uh a, hih banga
    gitlohna note lakah bawlkik ngei nawnlo ding uh hi. </para>
  <para style="p">
    <verse number="12" style="v" />“{ Topa } na Pasian un ten'na dinga hong piak na khuapite uh khat
    peuhpeuh sungah, </para>
  <para style="p">
    <verse number="13" style="v" />mi ginalo pawlkhat note lakah hong pai-in, ‘Pai-in pasian dangte
    va bia ni,’ ci-in na theih ngeilohte uh lamah khuapi sunga teng mite a paikhiatpihna na zak uh
    leh, </para>
  <para style="p">
    <verse number="14" style="v" />note in a thu na kan ding uh a, zongin limtakin na dong ding uh
    hi. Note lakah tua banga a kihhuai-in gamtatna thu a om mah ahih takpi leh, </para>
  <para style="p">
    <verse number="15" style="v" />tua khua sunga mite namsau tawh na that ding uh a, khua sunga om
    mi khempeuh leh a ganhingte, namsau tawh na susiamang ding uh hi. </para>
  <para style="p">
    <verse number="16" style="v" />Note in van kinusiate khempeuh khua laizang mun awngah khawmin, {
    Topa } na Pasian uh tungah khuapi leh van kinusia khempeuh meihal biakna bupin mei tawh na hal
    ding uh hi. Tua khuapi pen ninkikholna hi tawntung ding a, kilamkik nawnlo ding hi. </para>
  <para style="p">
    <verse number="18" style="v" />Tuni-a kong gen ama thupiaknate khempeuh zui-in { Topa } na
    Pasian uh mai-ah a manin gamtatna tawh { Topa } na Pasian uh' aw na ngaih uh leh, na pu na pate
    uh tungah a ciamsa bangin, a kihtakhuai ama hehna panin { Topa } kihei-in note tungah migitna
    hong lakin, note tungah hehpihna hong nei-in, note tampi tak hong phaksak theihna dingin a
    ki-apsa na khat beek zong note-a' dingin na kem kei ding uh hi. </para>
  <chapter number="14" style="c" />
  <para style="p">
    <verse number="1" style="v" />“Note pen { Topa } na Pasian uh mite na hi uh hi. Misite hangin
    note ki-atkeh loin, na sam uh zong na mettol kei ding uh hi. </para>
  <para style="p">
    <verse number="2" style="v" />Bang hang hiam cih leh note pen { Topa } na Pasian uh tungah a
    siangtho mite na hi uh a, leitunga om mite khempeuh sung panin ama neih dingin { Topa } in note
    hong teel ahi hi. </para>
  <para style="p">
    <verse number="3" style="v" />“A kihhuai na khat peuhpeuh na ne kei ding uh hi. </para>
  <para style="p">
    <verse number="4" style="v" />Na nek theih ding uh ganhingte: Bawng, tuu, keel, </para>
  <para style="p">
    <verse number="5" style="v" />sakhital, sanang, simsakhi, sathak, saza, zosakhi, leh gamtuu ahi
    hi. </para>
  <para style="p">
    <verse number="6" style="v" />Ganhingte lak panin a khecin a ka, eknel a hai ganhing peuhmah na
    ne thei ding uh hi. </para>
  <para style="p">
    <verse number="7" style="v" />Ahi zongin eknel a hai a, a khecin a ka ahi zongin na nek theihloh
    dingte uh: Kalaoh, bilpi, leh sakikhte in eknel a hai hangin a khecin kalo ahih manin note-a'
    dingin a nin ahi hi. </para>
  <para style="p">
    <verse number="8" style="v" />Vok pen a khecin a kat hangin eknel hailo ahih manin note-a'
    dingin a nin ahi hi. Tuate' sa neloin, a sisate zong na lawng kei ding uh hi. </para>
  <para style="p">
    <verse number="9" style="v" />“Tui sunga om khempeuh lak panin phe leh lip a nei peuhmah na ne
    thei ding uh hi. </para>
  <para style="p">
    <verse number="10" style="v" />Phe leh lip a neilo peuhmah na ne kei ding uh a, tuate pen no-a'
    dingin a nin ahi hi. </para>
  <para style="p">
    <verse number="11" style="v" />“Vasa a siang khempeuh na ne thei ding uh hi. </para>
  <para style="p">
    <verse number="12" style="v" />Ahih hangin na nekloh dingte uh: Muvanlai, musane, luimu, </para>
  <para style="p">
    <verse number="13" style="v" />mupi, mumeika, amau nam ciat; </para>
  <para style="p">
    <verse number="14" style="v" />va-ak nam khempeuh; </para>
  <para style="p">
    <verse number="15" style="v" />vasa-kalaoh, pengpelep, vatawt, musi nam khempeuh; </para>
  <para style="p">
    <verse number="16" style="v" />keising leh simbu, gam vatawt </para>
  <para style="p">
    <verse number="17" style="v" />leh tui vatawt, samuat ne musane leh tuimu, </para>
  <para style="p">
    <verse number="18" style="v" />gun vapi, gun vazonei nam khempeuh; huihtun leh bak ahi hi. </para>
  <para style="p">
    <verse number="19" style="v" />“Kha a nei insek ganhing khempeuh no-a' dingin a nin ahi hi;
    tuate kinelo ding hi. </para>
  <para style="p">
    <verse number="20" style="v" />A leng thei insek ganhing a siangte khempeuh na ne thei ding uh
    hi. </para>
  <para style="p">
    <verse number="21" style="v" />“Ama thu-a a si tawm ganhing peuhmah na ne kei ding uh hi. A nek
    dingun na khuasung uha om khualmite tungah na pia thei ding uh a, tua ahih kei leh zong gamdang
    mite tungah na zuak thei ding uh hi. Bang hang hiam cih leh note pen { Topa } na Pasian uh
    tungah a siangtho mi na hi uh hi. “Keelno a pi' nawizu tawh na huan kei ding uh hi. </para>
  <para style="p">
    <verse number="22" style="v" />“A kum kumin na lo uhah a piang, na khaici panun a piang khempeuh
    sawmah khat na pia ding uh hi. </para>
  <para style="p">
    <verse number="23" style="v" />{ Topa } na Pasian uh na zahtak tawntungna ding uh na theihna
    dingun, ama min a ten'na dingin a teelna mun { Topa } note' Pasian' mai-ah na an uh, na
    leenggahzu uh, na sathau uh sawmah khat, leh na bawnghon uh leh na tuuhon tacilte uh na ne ding
    uh hi. </para>
  <para style="p">
    <verse number="24" style="v" />{ Topa } na Pasian un a min koihna dingin a teelna mun pen, {
    Topa } na Pasian un no thupha hong piak ciangin note kiang panin gamla lua a, no-a' dingin lam a
    sau luat manin sawmah khat na paipih zawh kei uh leh, </para>
  <para style="p">
    <verse number="25" style="v" />tuate sum na suah ding uh a, a sumte tunin, { Topa } na Pasian un
    a teelna munah na pai ding uh a, </para>
  <para style="p">
    <verse number="26" style="v" />na deih peuhpeuh uh bawng ahi a, tuu ahi a, leenggahzu ahi a,
    khamtheihzu ahi zongin, na duh peuhpeuh uh leina-in a sum na zang ding uh hi. { Topa } na Pasian
    uh mai tua lai munah na ne ding uh a, note leh na innkuanpihte uh na lungdam ding uh hi. </para>
  <para style="p">
    <verse number="27" style="v" />“Note bangin amaute in tanh leh luah neilo ahih manin na khuasung
    uha om Levi mite na mangngilh kei ding uh hi. </para>
  <para style="p">
    <verse number="28" style="v" />“Kum thum simin tua kuma note' anpiang sawmah khat khempeuh hong
    paikhiatpihin na khuasung uhah na khol ding uh hi. </para>
  <para style="p">
    <verse number="29" style="v" />{ Topa } na Pasian un na sepnate khempeuh uhah thupha hong piak
    theihna dingin, note tawh kibangin amaute in tanh ahi a, luah ahi zongin neilo uh ahih manin
    note' khua sunga om Levi mite, peemtate, pa neilote, leh meigong numeite hong pai-in tua ante
    ne-in a gilvah ding uh hi. </para>
  <chapter number="15" style="c" />
  <para style="p">
    <verse number="1" style="v" />“Kum sagih a cin' simin leiba maisakna na nei ding uh hi. </para>
  <para style="p">
    <verse number="2" style="v" />Maisakna ding zia in: Leitawi a pia mi khempeuh in a vengte tungah
    leitawi-a a piaksate maisak ding hi. { Topa' } maisakna thu kigen khin ahih manin a vengpa, a
    sanggampa' tung pan kuamah in leiba siik nawnlo ding hi. </para>
  <para style="p">
    <verse number="3" style="v" />Gamdang mite' tung pan na siik thei ding uh a, ahih hangin na
    sanggamte uh tung panin no-a' hong bat peuhmah na maisak ding uh hi. </para>
  <para style="p">
    <verse number="5" style="v" />“Ahih hangin tuni-a kong gen hih thupiakna khempeuh zui-in { Topa
    } note' Pasian' aw na ngaih nak uh leh note' lakah a zawng omlo ding hi (bang hang hiam cih leh
    { Topa } na Pasian un na neih dingun gamhluahin hong piak leitang tungah { Topa } in note thupha
    hong pia ding hi). </para>
  <para style="p">
    <verse number="6" style="v" />Bang hang hiam cih leh { Topa } na Pasian un hong ciamsa bangin
    note thupha hong pia ding a, minam tampi tungah leitawi na pia ding uh a, ahih hangin note in
    lei na tawi kei ding uh hi. Minam tampite na uk ding uh a, ahih hangin amaute in note hong uklo
    ding uh hi. </para>
  <para style="p">
    <verse number="7" style="v" />“{ Topa } na Pasian un note hong piak gam sunga na khuate uh khat
    peuhpeuh sungah na sanggam khat uh note lakah a zawng a om leh na lungsim uh khauhsak loin, na
    sanggam zawngpa uh huhloin na om kei ding uh hi. </para>
  <para style="p">
    <verse number="8" style="v" />Ama tungah na cingh gamtat ding uh a, bangbang hita leh ama kisap
    zah na leitawi ding uh hi. </para>
  <para style="p">
    <verse number="9" style="v" />Na lungsim uhah ngaihsutna hoihlo omin, ‘Kum sagihna, maisakna kum
    hong nai hi,’ ci-in na sanggampa galmi etin amah bangmah na piakloh uh ciangin na langkhatah {
    Topa' } tungah amah kiko-in, no tungah khialhna a suahkhak ding kingaihsun un. </para>
  <para style="p">
    <verse number="10" style="v" />Citna tawh amah na pia ding uh a, amah na piak uh ciangin lungsim
    neihna na nei kei ding uh hi. { Topa } na Pasian un na sepna na hihna khempeuh uhah hih thu
    hangin note thupha hong pia ding hi. </para>
  <para style="p">
    <verse number="11" style="v" />Bang hang hiam cih leh leitang tungah mizawng bei ngeilo ding hi.
    Tua ahih ciangin, ‘Gam sungah a om na sanggampa, na a kisam mite leh mizawngte tungah na cingh
    mahmah ding uh hi,’ ci-in thu kong pia hi. </para>
  <para style="p">
    <verse number="12" style="v" />“Na sanggampa, Hebru pasal khat ahi a, Hebru numei khat ahi
    zongin nang tungah hong kizuak leh, amah in nangma na kum guk sung hong sem ding a, a kum
    sagihna ciangin nang kiang panin a suakta-in na paikhiasak ding hi. </para>
  <para style="p">
    <verse number="13" style="v" />Na kiang panin a suakta-in na paikhiatsak ciangin khuthawm guakin
    na paisak kei ding hi. </para>
  <para style="p">
    <verse number="14" style="v" />Na tuuhon lak, na ancilna leh na leenggah sukna panin citna tawh
    tampi na pia ding a, { Topa } na Pasian in nang thupha hong piak zahin amah na pia ding hi. </para>
  <para style="p">
    <verse number="15" style="v" />Egypt gamah sila na hihna uh leh { Topa } na Pasian un note hong
    suahtaksakna na phawk ding uh hi. Tua ahih manin hih thu tuni-in kong pia hi. </para>
  <para style="p">
    <verse number="16" style="v" />“Ahih hangin amah in note nuam hong sa-in, nang leh na
    innkuanpihte hong it ahih manin ‘Nang kiang panin ka paikhia kei ding hi,’ hong cih leh, </para>
  <para style="p">
    <verse number="17" style="v" />phimpi khat la-in, kongkhak dapphahin a bil na vut ding a, na
    sila hi tawntung ding hi. Na sila numei zong tua bangmahin na hih ding hi. </para>
  <para style="p">
    <verse number="18" style="v" />Na kiang panin a suakta-in amah na paisak ciangin haksa sa kei
    in; bang hang hiam cih leh a kicial nasem thaman lang tawh amah in nangma na kum guk sung hong
    sem khinzo hi. Tua ahih ciangin { Topa } na Pasian un na hihna khempeuh uhah thupha hong pia
    ding hi. </para>
  <para style="p">
    <verse number="19" style="v" />“Na bawnghon uh leh na tuuhon uh panin tacil a pa khempeuh { Topa
    } note' Pasian' tungah na ap ding uh hi. Na bawnghon tacilte uh tawh na na sem kei ding uh a, na
    tuuhon tacilte uh zong a mul na met kei ding uh hi. </para>
  <para style="p">
    <verse number="20" style="v" />{ Topa } in a teelna munah a kum kumin { Topa } note' Pasian'
    mai-ah na innkuanpihte uh tawh na ne ding uh hi. </para>
  <para style="p">
    <verse number="21" style="v" />Ahih hangin poina khatpeuh, a khebai a mittaw, ahih kei leh poina
    lian khat peuhpeuh a neih leh, { Topa } note' Pasian' tungah biakna-in na pia kei ding uh hi. </para>
  <para style="p">
    <verse number="22" style="v" />Na khuasung uhah na ne ding uh hi. Sanang ahi a, sakhi ahi zongin
    a kinek bangin mi nin leh mi siangte in a kibangin ne thei ding uh hi. </para>
  <para style="p">
    <verse number="23" style="v" />A si na ne kei bek ding uh a, tui bangin leilakah a si na buakhia
    ding uh hi. </para>
  <chapter number="16" style="c" />
  <para style="p">
    <verse number="1" style="v" />“Abib kha tang un la, { Topa } na Pasian uh-a' dingin Paisan Pawi
    bawl un. Bang hang hiam cih leh Abib kha sungin { Topa } na Pasian un Egypt gam panin zanin note
    hong paikhiatpih hi. </para>
  <para style="p">
    <verse number="2" style="v" />Tuuhon pan ahi a, bawnghon pan ahi zongin { Topa } in ama min omna
    dingin a teelna munah Paisan Pawi biakpiakna { Topa } na Pasian uh tungah na pia ding uh hi. </para>
  <para style="p">
    <verse number="3" style="v" />Silngo sawh anlum tawh na ne kei ding uh a, ni sagih sung silngo
    sawhloh anlum, gimna anlum tawh na ne ding uh hi. Egypt gam panin nawhsa-in na taikhia uh hi.
    Egypt gam panin na taikhiat uh hun na nuntak sung tawntung uh na phawk theihna ding uh ahi hi. </para>
  <para style="p">
    <verse number="4" style="v" />Na gamsung khempeuh uhah ni sagih sung note lakah silngo kimulo
    ding hi. A ni masa nitakin biakpiakna-ah na piak uh sa khat peuhpeuh zong a zingsang dong zan
    tawntung na omsak kei ding uh hi. </para>
  <para style="p">
    <verse number="5" style="v" />“{ Topa } na Pasian un note hong piak khua khempeuhah Paisan Pawi
    biakpiakna na pia thei kei ding uh hi. </para>
  <para style="p">
    <verse number="6" style="v" />{ Topa } na Pasian un ama min omna dingin a teelna mun bekah ni a
    tum khit nitak, Egypt panin na paikhiat uh hunin Paisan Pawi biakpiakna na pia ding uh hi. </para>
  <para style="p">
    <verse number="7" style="v" />{ Topa } na Pasian un a teelna munah huanin na ne ding uh a,
    zingsang ciangin na puanbukte uhah na ciah thei ding uh hi. </para>
  <para style="p">
    <verse number="8" style="v" />Ni guk sung silngo sawhloh anlum na ne ding uh a, a ni sagih ni-in
    { Topa } na Pasian uh-a' dingin a thupi kikhopna khat na nei ding uh hi. Tua ni-in na na sem kei
    ding uh hi. </para>
  <para style="p">
    <verse number="9" style="v" />“An na lak masak ni uha kipanin nipikal sagih na simto ding uh hi. </para>
  <para style="p">
    <verse number="10" style="v" />Tua ciangin { Topa } na Pasian un note thupha hong piakna tawh
    kizui-in na piak ding uh ahi note' khutsung panin utthu-a piakna tawh { Topa } na Pasian uh
    tungah nipikal pawi na bawl ding uh hi. </para>
  <para style="p">
    <verse number="11" style="v" />{ Topa } na Pasian uh mai, ama min omna dingin { Topa } na Pasian
    un a teelna munah, note-a kipan na tanute leh na tapate, na nasem numeite leh na nasem pasalte,
    na khua sunga om Levi mite, peemtate, pa neilote, leh note lakah a om meigong numeite tawh na
    lungdam khawm ding uh hi. </para>
  <para style="p">
    <verse number="12" style="v" />Egypt-ah sila na hihna uh na phawk ding uh a, hih thukhamte zuih
    ding limtakin na ngaihsun ding uh hi. </para>
  <para style="p">
    <verse number="13" style="v" />“Na ancilna uh leh na leenggah sukna panun an na kaihkhop uh
    ciangin ni sagih sung buk pawi na bawl ding uh hi. </para>
  <para style="p">
    <verse number="14" style="v" />Tua pawi sungah nanga kipan na tanute leh na tapate, na nasem
    numeite leh na nasem pasalte, Levi mite, peemtate, pa neilote, leh na khua sunga om meigong
    numeite tawh na lungdam khawm ding uh hi. </para>
  <para style="p">
    <verse number="15" style="v" />{ Topa } in a teelna munah ni sagih sung { Topa } na Pasian uh
    tungah pawi na bawl ding uh hi. Bang hang hiam cih leh note na lungdam khawm theihna dingun na
    khawhsa uh leh na khut uh tawh na sepna khempeuh uhah { Topa } na Pasian un note thupha hong pia
    ding hi. </para>
  <para style="p">
    <verse number="17" style="v" />“Amah in a teelna mun, { Topa } na Pasian uh mai-ah pasal
    khempeuh kum khatin thumvei, silngo sawhloh anlum pawi, nipikal pawi, leh buk pawi-ah kilaak
    ding uh hi. Amaute khut hawmguakin { Topa' } mai-ah kilaklo ding uh hi. { Topa } na Pasian un
    note thupha hong piaknasa tawh kizui-in mi khempeuh in ama hih theih bang ciatin pia ding uh hi. </para>
  <para style="p">
    <verse number="18" style="v" />“Na minam uh tawh kizui-in { Topa } na Pasian un note hong piakna
    khuate-ah thukhente leh uliante na koih ding uh a, amaute in a manin mite tungah thu khen ding
    uh hi. </para>
  <para style="p">
    <verse number="19" style="v" />Thutang na heikhia kei ding uh a, angvan tuam na nei kei ding uh
    hi. Sumgolh in mipilte' mit tawsakin thumante' thu heikhia ahih manin sumgolh na la kei ding uh
    hi. </para>
  <para style="p">
    <verse number="20" style="v" />Note nungta-in { Topa } na Pasian un hong piak leitang na luah
    theihna dingun a thuman bekbekin na gamta ding uh hi. </para>
  <para style="p">
    <verse number="21" style="v" />“Note in na bawlsa uh ahi, { Topa } na Pasian uh biakna tau
    kiangah Asherah milim dingin khuam khat peuhpeuh na phut kei ding uh hi. </para>
  <para style="p">
    <verse number="22" style="v" />{ Topa } na Pasian un a muhdah biakna songpi na phut kei ding uh
    hi. </para>
  <chapter number="17" style="c" />
  <para style="p">
    <verse number="1" style="v" />“Bawng ahi a, tuu ahi zongin, poina a nei, kisapna khat peuhpeuh a
    om peuhmah { Topa } note' Pasian' tungah biakpiakna-in na pia kei ding uh hi. Bang hang hiam cih
    leh tua pen { Topa } note' Pasian-a' dingin a kihhuai ahi hi. </para>
  <para style="p">
    <verse number="2" style="v" />“{ Topa } note' Pasian in note hong piak khua khat peuhpeuh sungah
    numei ahi a, pasal ahi zongin, ama thuciamna palsatin, { Topa } na Pasian uh muhna-ah a sia-in a
    gamtatna kimu-in, </para>
  <para style="p">
    <verse number="3" style="v" />pasian dangte' na semin tuate bia ahi zongin, keimah in ka kham
    ahi ni ahi a, kha ahi a, vantung na khat peuhpeuhte' na semin bia ahi zongin, </para>
  <para style="p">
    <verse number="4" style="v" />no kiangah hong kigenin tua thu na zak uh leh, note in limtakin na
    kantel ding uh a, Israel-te sungah tua bang a kihhuai na a kigamtatna thu a om mah ahih takpi
    leh, </para>
  <para style="p">
    <verse number="5" style="v" />numei ahi a, pasal ahi zongin tua banga a sia-in a gamta mi pen na
    khua pua uhah na paipih ding uh a, tua numei ahi a, pasal ahi zongin suang tawh na denglum ding
    uh hi. </para>
  <para style="p">
    <verse number="6" style="v" />Teci nih ahih kei leh thum bang genna tawh a si dingpa kithat ding
    a, teci khat bek thugenna tawh mi kithatlo ding hi. </para>
  <para style="p">
    <verse number="7" style="v" />A that dingin tecite masa ding a, tua khit ciangin midang khempeuh
    in hih ding uh hi. Tua bangin note' sung panin hoihlohna na siangsak ding uh hi. </para>
  <para style="p">
    <verse number="8" style="v" />“Mi khatlekhat kithah khakna, khatlekhat thu kituhna, mi
    khatlekhat kisatna, note-a' dingin a haksalua thu khat peuhpeuh note' khuasungah khen ding hong
    om leh, note kithawi-in { Topa } na Pasian un a teelna mun, </para>
  <para style="p">
    <verse number="9" style="v" />Levi siampite leh tua huna thukhente kiangah pai-in thu na dong
    ding uh a, amaute in note kiangah thukhenna ding hong gen ding uh hi. </para>
  <para style="p">
    <verse number="10" style="v" />Tua ciangin { Topa } in a teelna mun panin note' tungah hong gen
    bangun na hih ding uh hi. Amaute in note tungah hong lah bangin limtakin na hih ding uh na
    ngaihsun ding uh a, </para>
  <para style="p">
    <verse number="11" style="v" />amaute in note tungah hong piak thuhilhna leh note tungah hong
    gen uh thukhensatna tawh kizui-in na hih ding uh hi. Amaute in note tungah hong gen bang
    teekteekin na hih ding uh hi. </para>
  <para style="p">
    <verse number="12" style="v" />{ Topa } note' Pasian' mai-ah nasem dingin a ding siampipa' thu
    ahi a, thukhenpa' thu ahi zongin man'lohna tawh a khengvala a gamta mi peuhpeuh kithat ding hi.
    Tua bangin Israel-te' sung panin hoihlohna na siangsak ding uh hi. </para>
  <para style="p">
    <verse number="13" style="v" />Tua hi leh mi khempeuh in za-in, kihta-in, a khengvalin gamta
    ngam nawnlo ding uh hi. </para>
  <para style="p">
    <verse number="14" style="v" />“{ Topa } na Pasian un note hong piak leitangah tungin, note in
    tua leitang nei-in a tungah na ten' uh ciangin, ‘Eite' kimkota om minamte khempeuh mah bangin
    eite' tungah kumpi khat i koih ding hi,’ na ci nuam khading uh hi. </para>
  <para style="p">
    <verse number="15" style="v" />{ Topa } note' Pasian in a teel mipa note' tungah kumpi-in na
    koih thei takpi ding uh hi. Ahi zongin na mipihte bek uh lak panin kumpi-in mi khat na koih ding
    uh a, na sanggam uh a hilo gamdang mi khat no' tungah na koih thei kei ding uh hi. </para>
  <para style="p">
    <verse number="16" style="v" />Amah in ama aituam dingin sakol tampi neilo ding hi. { Topa } in
    no kiangah, ‘Hih lampi tawnin na kilehkik ngei kei ding uh hi,’ hong ci ahih manin, amah in
    sakolte a lei dingin Egypt gamah mite paisaklo ding hi. </para>
  <para style="p">
    <verse number="17" style="v" />A lungsim heikhia khading ahih manin zi la thuahlo ding a, ama-a'
    dingin ngun leh kham zong nakpi takin behlaplo ding hi. </para>
  <para style="p">
    <verse number="18" style="v" />Ama kumpi tokhom tungah a tut ciangin Levi siampite' kep hih
    thukhamte ama-a' dingin laibu khat sungah gelh ding hi. </para>
  <para style="p">
    <verse number="20" style="v" />Hih thukham sunga thute leh hih ngeinate kemin zuihna tawh { Topa
    } a Pasian zahtak ding a theihna ding, a mipihte tungah ama lungsim a kiliatsak lohna ding,
    thupiaknate them khat zong a pelhlohna ding, leh Israel-te sung ahi ama kumpi gam sungah amah
    leh a tate saupi a om theihna dingin amah in a nuntak sung tawntung tua sunga thute sim ding hi. </para>
  <chapter number="18" style="c" />
  <para style="p">
    <verse number="1" style="v" />“Siampi ahi Levi minam khempeuh in Israel-te bangin tanh ahi a,
    luah ahi zongin neilo ding uh a, amaute in { Topa' } tungah mei tawh kihal biaknate leh a kaih
    ngeite uh ne ding uh hi. </para>
  <para style="p">
    <verse number="2" style="v" />Amaute in a sanggamte uh lakah gamhluah neilo ding uh a, amah in
    amaute tungah a ciam mah bangin { Topa } pen amaute' luah ahi hi. </para>
  <para style="p">
    <verse number="3" style="v" />“Bawng hita leh tuu hita leh biakna-in a pia mite' tung panin
    siampite' kaih dingte: Amaute in siampite' tungah a liang leh a paang nihte leh a gilpi pia ding
    uh hi. </para>
  <para style="p">
    <verse number="4" style="v" />Na anpal, na leenggahzu, na sathau, leh na meet masak uh na tuumul
    uh na pia ding uh hi. </para>
  <para style="p">
    <verse number="5" style="v" />Bang hang hiam cih leh Levi minamte { Topa' } na a sem tawntung
    dingin na minam khempeuh uh sung panin { Topa } na Pasian un a teel ahi hi. </para>
  <para style="p">
    <verse number="6" style="v" />“Levi mi khat, Israel-te sung na khuapi uh khat peuhpeuh ahi ama
    ten'na panin ama ut hun peuh ciangin { Topa' } teelna munah hong pai thei ding hi. </para>
  <para style="p">
    <verse number="7" style="v" />Tua ciangin { Topa' } mai-ah nasem dingin a om a lawm Levi
    midangte khempeuh mah bangin { Topa } a Pasian' min tawh na sem thei ding hi. </para>
  <para style="p">
    <verse number="8" style="v" />Amah in a gamhluah a zuakna pan a sum ngahte banah nek ding a
    kikimin amaute tawh tanh ngahkhawm ding hi. </para>
  <para style="p">
    <verse number="9" style="v" />“{ Topa } na Pasian un note hong piak leitangah na tun' uh
    ciangin, tua minamte' gamtatna a kihhuaite zuih ding na kisin kei ding uh hi. </para>
  <para style="p">
    <verse number="10" style="v" />Note lakah a tanu ahi a, a tapa ahi zongin biakna-in a zang, ai a
    saan, khong a khai, mailam thu a gen, ai a tawi, </para>
  <para style="p">
    <verse number="11" style="v" />bum a zang, van a kah, sikhate tawh a kiho, sikha thu a dong
    kuamah na om kei ding uh hi. </para>
  <para style="p">
    <verse number="12" style="v" />Bang hang hiam cih leh hihte a hih mi peuhmah { Topa}-a' dingin a
    kihhuai ahi hi. Hih bang a kihhuai gamtatnate hangin note' mai panin { Topa } na Pasian un
    amaute hawlkhia hi. </para>
  <para style="p">
    <verse number="13" style="v" />Note pen { Topa } na Pasian uh mai-ah paubaang loin na om ding uh
    hi. </para>
  <para style="p">
    <verse number="14" style="v" />Bang hang hiam cih leh note in na suankhiat ding uh hih minamte
    in khongkhaite leh aisante thu ngai uh hi. Ahih hangin note ahih leh tua bangin na gamtat ding
    uh { Topa } na Pasian un hong phallo hi. </para>
  <para style="p">
    <verse number="15" style="v" />“{ Topa } na Pasian un note lak ahi na sanggamte uh lak panin
    note-a' dingin kei tawh a kibang kamsang khat hong khangsak ding hi. Note in ama thu na ngai
    ding uh hi. </para>
  <para style="p">
    <verse number="16" style="v" />“Note in, ‘Si khading ka hih manun { Topa } kote' Pasian' aw hong
    zasak kik kei in. Hih a lian mei zong hong musak nawn kei in,’ ci-in na kikhop ni-un Horeb-ah {
    Topa } na Pasian uh tung pan na deih bang uh hi ding hi. </para>
  <para style="p">
    <verse number="17" style="v" />{ Topa } in kei kiangah, ‘Amaute' hong ngetna thuman taktak hi. </para>
  <para style="p">
    <verse number="18" style="v" />Amau sanggamte lak panin nang tawh a kibang kamsang khat
    amaute-a' dingin ka khangsak ding hi. Ama gen dingte ka hilh ding a, amah ka thupiak khempeuh
    amaute tungah a gen ding hi. </para>
  <para style="p">
    <verse number="19" style="v" />Amah in keima min tawh a gen ka thute a donlo mi peuhmahte
    keimahmah in ka thuk ding hi. </para>
  <para style="p">
    <verse number="20" style="v" />Ahih hangin keimah in thugen dingin thu pialo napi-in keima min
    tawh thu a gen ngam kamsangpa hita leh pasian dangte' min tawh thu a genpa hita leh, tua bang
    mite si ding hi,’ hong ci hi. </para>
  <para style="p">
    <verse number="21" style="v" />“Na lungsim sung uhah, ‘{ Topa' } gen a hilo thu bangci theih
    ding ihi hiam?’ na cih uh leh, </para>
  <para style="p">
    <verse number="22" style="v" />kamsang khat in { Topa' } min tawh thu genin, tua thu pen hong
    tunglo ahi a, a manlo ahi zongin hong hih leh, tua thu pen { Topa' } genloh thu ahi hi.
    Kamsangpa in ama utthu a gen hi a, amah na kihtak ding uh kullo hi. </para>
  <chapter number="19" style="c" />
  <para style="p">
    <verse number="1" style="v" />“{ Topa } na Pasian un amaute' leitang note hong piak minamte
    beisakin, note in amaute suankhia-in, amaute' khuapite leh innte-ah na ten' uh ciangin, </para>
  <para style="p">
    <verse number="2" style="v" />{ Topa } na Pasian un note' neih dingin hong piak gam sungah
    note-a' dingin khuapi thum na tuamkoih ding uh hi. </para>
  <para style="p">
    <verse number="3" style="v" />Mi a thatkha peuhpeuh a tai theihna dingin { Topa } na Pasian un
    na neih dingun a hong piak leitang seh thumin khenin seh khat sungah khuapi khat ciat koihin a
    lampite na puah ding uh hi. </para>
  <para style="p">
    <verse number="5" style="v" />Mi khat sing a phuk dingin a vengpa tawh gamlakah pai-in, sing a
    phuk dingin a khut tawh a hei vaanin, a heitang a ga panin kikhongin a vengpa kha-in a sih bang
    danin, mi khat in sawmlohpi, a beisa hunah amah tawh kigal neihna om lopi-in a vengpa a sihsak
    khak leh, hih khuapite khat peuhpeuhah amah tai-in a nuntakna hu thei ding hi. </para>
  <para style="p">
    <verse number="6" style="v" />Tua bang hi kei leh, amah in a beisa hunah a vengpa tawh kigal
    neihna neilo ahih manin sihna ding thu omlo napi-in, a hehna tawh phula nuampa in mi that khapa
    delhin lampi a gamlatna hangin amah pha-in a si dingin liamsak khading hi. </para>
  <para style="p">
    <verse number="7" style="v" />Tua ahih ciangin, khuapi thum tuamkoih un, ci-in note thu a hong
    pia ka hi hi. </para>
  <para style="p">
    <verse number="9" style="v" />“Note in { Topa } na Pasian uh itin, ama lampi zuih tawntungna
    tawh tuni-a kong gen hih thupiakna khempeuh limtakin na zuih uh a, amah in na pu na pate uh
    tungah a kiciam mah bangin { Topa } na Pasian un na gamgite uh hong keeksakin, na pu na pate uh
    piak dingin a ciam leitang note tungah hong piak leh, hih khuapi thum banah khuapi thum mah na
    behlap ding uh hi. </para>
  <para style="p">
    <verse number="10" style="v" />Tua hi kei leh { Topa } na Pasian un luah dingin note hong piak
    leitang tungah mawhbaanglo mi kithat khading a, tua mi thahna hanga mawhna note' tungah hong tu
    ding hi. </para>
  <para style="p">
    <verse number="11" style="v" />“Ahih hangin mi khat in a vengpa mudahin, amah pangsim a, amah
    satin liamsakin a sihsak a, tua mipa hih khuapi khat peuhpeuhah a tai leh, </para>
  <para style="p">
    <verse number="12" style="v" />ama khua upate in amah hong puakin hong paipih ding uh a, a sih
    theihna dingin phulapa tungah ap ding uh hi. </para>
  <para style="p">
    <verse number="13" style="v" />Note na nopsak theihna dingun amah hehpih loin, Israel-te sung
    panin mi thatpa na beisak ding uh hi. </para>
  <para style="p">
    <verse number="14" style="v" />“{ Topa } na Pasian un na neih dingun hong piak leitang tungah
    note' kep ding na gamhluahna sung uhah khanglui mite in a phuhsa na vengte' gisuang na khin kei
    ding uh hi. </para>
  <para style="p">
    <verse number="15" style="v" />“Mi khat in a hihkhak mawhna lian ahi a, khialhna khat peuhpeuh a
    gamtatna-ah ahi zongin tua mipa' langah teci khat guak kicinglo ding a, teci nih ahih kei leh
    teci thum bang thugenna tawh mawhsakna kikipsak bek ding hi. </para>
  <para style="p">
    <verse number="16" style="v" />Elna lungsim a nei teci khat in mi khat gamta khial hi, ci-in a
    mawhsak leh, </para>
  <para style="p">
    <verse number="17" style="v" />thuneite a langnih tuakin, tuahun laitaka siampite leh thukhente'
    mai, { Topa' } mai-ah pai ding uh hi. </para>
  <para style="p">
    <verse number="18" style="v" />Thukhente in limtakin kan ding uh a, tecipa pen zuau teci hi-in,
    a manlopi-in a sanggampa a mawhsak ahih leh, </para>
  <para style="p">
    <verse number="19" style="v" />a sanggampa tungah amah in hih dinga a sawm bang teekin ama
    tungah na hih ding uh hi. Tua bangin note sung panin gitlohna na siangsak ding uh hi. </para>
  <para style="p">
    <verse number="20" style="v" />Tua hi leh a omlai mite in za-in lau ding a, note lakah tua bang
    gitlohna bawlkik ngei nawnlo ding uh hi. </para>
  <para style="p">
    <verse number="21" style="v" />Amah na hehpih kei ding uh hi. Nuntakna tangding nuntakna, mit
    tangding mit, ha tangding ha, khut tangding khut, khe tangding khe na hisak ding uh hi. </para>
  <chapter number="20" style="c" />
  <para style="p">
    <verse number="1" style="v" />“Na langte uh a do dingin pai-in a sakolte, a leengte, leh a
    galkapte uh nomau-a' sangin a tamzaw-in na muh uh hangin amaute na kihta tuan kei ding uh hi.
    Bang hang hiam cih leh Egypt gam panin note a hong paikhiatpih { Topa } na Pasian uh note tawh
    hong om hi. </para>
  <para style="p">
    <verse number="2" style="v" />Gal nai na tun' uh ciangin siampipa a mai-ah hong pai-in mite
    kiangah thu genin </para>
  <para style="p">
    <verse number="3" style="v" />amaute kiangah, ‘Israel-te aw, za un. Tuni-in na langte uh a do
    dingin na nai uh hi. Na lungsim uh lausak kei un. Lau kei un, ling kei un, amaute kihta kei un. </para>
  <para style="p">
    <verse number="4" style="v" />Bang hang hiam cih leh note tungah gualzawhna a hong pia ding, na
    langte uh hong dosak dingin note tawh hong kuan khawmpa pen { Topa } na Pasian uh ahi hi,’ ci
    ding hi. </para>
  <para style="p">
    <verse number="5" style="v" />“Tua ciangin uliante in mite kiangah thu genin, ‘Inn thak lam
    khinin a ap nailo kua om na hi uh hiam? Gal sungah amah si-in midang khat in a inn ap khading
    ahih manin a inn-ah ciahkik hen. </para>
  <para style="p">
    <verse number="6" style="v" />Leenggui lo kho khinin a gah a ne nailo kua om na hi uh hiam? Gal
    sungah amah si-in midang khat in a gah ne khading ahih manin a inn-ah ciahkik hen. </para>
  <para style="p">
    <verse number="7" style="v" />A zi dingin lawm dong khinin a la nailo kua om na hi uh hiam? Gal
    sungah amah si-in midang khat in tua numei la khading ahih manin a inn-ah ciahkik hen,’ ci ding
    uh hi. </para>
  <para style="p">
    <verse number="8" style="v" />“Uliante in mite kiangah thu genthuah lai-in, ‘A lau, a lungsim
    meidawi kua om na hi uh hiam? A lawmte meidawilawh khading ahih manin a inn-ah ciahkik hen,’ ci
    ding uh hi. </para>
  <para style="p">
    <verse number="9" style="v" />Uliante in mite kiangah thugen a man khit uh ciangin mite a makai
    ding kiseh ding hi. </para>
  <para style="p">
    <verse number="10" style="v" />“A do dingin khuapi khatpeuh na nai uh ciangin kilemna ding thu
    gen masa un. </para>
  <para style="p">
    <verse number="11" style="v" />Note hong dawn'na pen kilemna ding lam hi-in note kongpi hong
    hon' leh, tua sunga om mi khempeuh in note-a' dingin aana tawh na semin, na na uh hong sepsak
    ding uh hi. </para>
  <para style="p">
    <verse number="12" style="v" />Ahih hangin note tawh kilemna hong bawlloin note hong do leh,
    note in tua khua na umcih ding uh a, </para>
  <para style="p">
    <verse number="13" style="v" />{ Topa } na Pasian un note' khutsungah hong piak ciangin pasal
    khempeuh namsau tawh na that ding uh hi. </para>
  <para style="p">
    <verse number="14" style="v" />Ahih hangin numeite leh naupangte, ganhingte, khua sunga na dang
    khempeuh, a kinusiate khempeuh note-a' dingin na la ding uh a, { Topa } na Pasian un note hong
    piak ahi na langte uh vante na tang ding uh hi. </para>
  <para style="p">
    <verse number="15" style="v" />Hih nai-a om minamte' khuapi a hilo, note kiang panin a gamla
    khuapi khempeuh tungah tu-a bangin na hih ding uh hi. </para>
  <para style="p">
    <verse number="18" style="v" />“Ahih hangin, amau' pasian-te a biakna uhah a hih uh a kihhuai
    gamtatnate khempeuh note hong hilh theihlohna ding leh tua bangin { Topa } na Pasian uh tungah
    na khialh theihlohna dingun, { Topa } na Pasian un luah dingin note' tungah hong piak hih mite'
    khuapi sungah mi khempeuh na hingkhawi kei ding uh a, { Topa } na Pasian un hong thupiaksa
    bangin Hit mite leh Amor mite, Kanaan mite leh Perez mite, Hiv mite leh Jebus mite, a vekpi-in
    amaute na susiamang ding uh hi. </para>
  <para style="p">
    <verse number="19" style="v" />“Khuapi khat na lak theihna dingun do-in sauveipi na umcih uh
    hangin hei zatna tawh a singgah kungte na susia kei ding uh hi. A gahte na ne thei ding uh a,
    ahih hangin a kungte na phuk kei ding uh hi. Gamlaka om singkungte, note' sukgawp dingin na gal
    uh hi zenzen ahi hiam? </para>
  <para style="p">
    <verse number="20" style="v" />Nek dinga kizanglo singkung hi, ci-in na theih teng bek uh note
    hong do khuapi a tuk mateng umcihna-in na zat dingun na phuk thei ding uh hi. </para>
  <chapter number="21" style="c" />
  <para style="p">
    <verse number="1" style="v" />“{ Topa } na Pasian un note' neih dingin a hong piak leitangah mi
    khat kithatin gamlakah lum a, a that a kitheih kei leh, </para>
  <para style="p">
    <verse number="2" style="v" />na upate uh leh na thukhente uh hong paikhia-in, a kithat mipa'
    omna kiima khuapite a gamlatna teh ding uh hi. </para>
  <para style="p">
    <verse number="3" style="v" />Tua ciangin a kithat mipa' omna tawh a kinai pen khuapi upate in a
    kisin nailo, kol a kai nailo bawngla khat la ding uh hi. </para>
  <para style="p">
    <verse number="4" style="v" />Tua khuapi upate in a kikho nailo, khaici a kivawh nailo, tuiluang
    a omna kuam khatah a bawngla paipihsuk ding uh a, tua kuam sungah a bawngla ngawng attan ding uh
    hi. </para>
  <para style="p">
    <verse number="5" style="v" />{ Topa } na Pasian un Levi mi siampite ama na a sem ding leh {
    Topa' } min tawh thupha a pia dingin teelkhia ahih manin amaute hong pai ding uh a, kithuneihna
    leh kitotna peuhmah amau' thu tawh kivengsak ding hi. </para>
  <para style="p">
    <verse number="6" style="v" />A kithat mipa tawh a kinai pen khuapi upate khempeuh in kuam sunga
    a ngawng a kitan bawngla tungah a khut uh sil ding uh a, </para>
  <para style="p">
    <verse number="7" style="v" />amaute in teci pangin, ‘Kote in hih mipa ka that kei uh a, a
    kithahlam zong ka thei kei uh hi. </para>
  <para style="p">
    <verse number="8" style="v" />{ Topa } aw, na hotkhiatsa Israel mite' mawhna hong maisak in la,
    mawhna neilo mipa a kithahna hanga mawhna na Israel mihingte hong thuaksak kei in. Mi thahna
    hanga mawhna pan hong maisak in,’ ci ding uh hi. </para>
  <para style="p">
    <verse number="9" style="v" />{ Topa' } muhna-ah a manin na gamtat uh ciangin note lak panin
    mawhna neilo mi thahna hanga mawhna tua bangin na siangsak ding uh hi. </para>
  <para style="p">
    <verse number="10" style="v" />“Na galte uh a do dingin kuan khia-in, { Topa } na Pasian un
    note' khutsungah amaute hong pia a, amaute salin na mat ciangun, </para>
  <para style="p">
    <verse number="11" style="v" />salte lakah numei a melhoih khat mu-in, tuanu deihin na zi dingin
    na lak nop leh, </para>
  <para style="p">
    <verse number="12" style="v" />na inn-ah tua numei na ciahpih ding a, amah in a lu metin a cinte
    tan ding hi. </para>
  <para style="p">
    <verse number="13" style="v" />Amah in sal hihna puan suahkhia-in, na inn-ah om ding a, a nu leh
    a pa' hangin kha khat bit sung kap ding hi. Tua khit ciangin amah na luppih thei pan ding a,
    nang pen ama pasal hi-in, amah pen na zi hi ding hi. </para>
  <para style="p">
    <verse number="14" style="v" />Tua ciangin, amah na deih nawn kei leh, ama utna peuhah na paisak
    ding hi. Ahih hangin amah daisak khin na hih manin sumin amah zuakloin, sila bangin na bawl kei
    ding hi. </para>
  <para style="p">
    <verse number="15" style="v" />“Mi khat in zi nih nei a, khat itin a khat mudah a, a it leh a
    muhdah a zite gel in ta nei tuakin, tapa a neih cil pen a muhdahnu tawh a neih ahih leh, </para>
  <para style="p">
    <verse number="16" style="v" />a tapate tungah gamhluah dingin ama neihsa a hawm ciangin, a
    mudahnu' tapa cil sangin deihzawkna hangin a itnu' tapa pen a ta cilin bawl theilo ding hi. </para>
  <para style="p">
    <verse number="17" style="v" />Ama neihsa khempeuh tanh nih piakna tawh a muhdahnu' tapa a tacil
    mahin sang ding hi. Bang hang hiam cih leh tuapa pen ama sung panin a piang masa pen ahih manin
    tacil hihna za pen ama-a' ahi hi. </para>
  <para style="p">
    <verse number="18" style="v" />“Mi khat in a lungkhauh, a langpang thei, a nu' thu ahi a, a pa'
    thu ahi zongin a manglo, a tai hangun amau' thu a ngailo tapa khat a neih leh, </para>
  <para style="p">
    <verse number="19" style="v" />a nu leh a pa in tua mipa manin ama khuapi upate kiang, a ten'na
    mun kongpi-ah paipihin, </para>
  <para style="p">
    <verse number="20" style="v" />amaute in a khuapi upate kiangah, ‘Hih ka tapa uh lungkhauhin
    hong langpang thei a, amah in ka thu uh hong manglo a, an hai, zu hai bek ahi hi,’ ci ding uh
    hi. </para>
  <para style="p">
    <verse number="21" style="v" />Tua ciangin khuapi pasal khempeuh in suang tawh amah denglum ding
    uh hi. Tua bangin note' sung panin siatna na siangsak ding uh hi. Tua hi leh Israel-te khempeuh
    in za-in lau ding uh hi. </para>
  <para style="p">
    <verse number="22" style="v" />“Mi khat in sihna thuak theihna ding mawhna bawlin amah kithat a,
    sing tungah na khai uh leh, </para>
  <para style="p">
    <verse number="23" style="v" />zan tawntung sing tungah ama luang na omsak kei ding uh a, a ni
    mahin na phum ding uh hi. Bang hang hiam cih leh khuam tungah a kikhai siluang hawm pen Pasian
    in muhthadah sa hi. { Topa } na Pasian un luah dingin note hong piak na leitang uh na ninsak kei
    ding uh hi. </para>
  <chapter number="22" style="c" />
  <para style="p">
    <verse number="1" style="v" />“Na mipihte' bawngtal ahi a, a tuu ahi zongin a gammang na muh uh
    leh huhloin na om kei ding uh hi. A neipa kiangah na ciahpih kik ding uh hi. </para>
  <para style="p">
    <verse number="2" style="v" />Amah na veng nai uh hilo a, a nei na theih kei uh leh, na inn uhah
    a gan ciahpihin a neipa in hong zon' mateng na kem ding uh a, hong zon' ciangin na piakik ding
    uh hi. </para>
  <para style="p">
    <verse number="3" style="v" />Tua bangin a la, a puan, a mangsa na muh, na mipihte' na a mang
    khat peuhpeuh na hih ding uh a, huhloin na om kei ding uh hi. </para>
  <para style="p">
    <verse number="4" style="v" />“Na mipihte' la ahi a, a bawngtal ahi zongin lam gei-ah a kia na
    muh uh leh, tuate huhloin na om kei ding uh a, tuate phottohsak kikna tawh na huh ding uh hi. </para>
  <para style="p">
    <verse number="5" style="v" />“Numei in pasal puan khat peuhpeuh silhlo ding a, pasal in zong
    numei puan silhlo ding hi. Bang hang hiam cih leh hih bangin a gamta peuhmah { Topa } na Pasian
    uh tungah a kihhuai ahi hi. </para>
  <para style="p">
    <verse number="6" style="v" />“Vasabu khat, sing tung ahi a, leilakah ahi zongin, a no ahi a, a
    tui ahi zongin omin, a pi in a no a ompih ahi a, a op ahi zongin na muh khak zenzen uh leh, a pi
    pen a no tawh na la khawm kei ding uh hi. </para>
  <para style="p">
    <verse number="7" style="v" />A pi na khah ding uh a, a no na la thei ding uh hi. Hih bang
    gamtatna pen na nopsakna ding uh, sauveipi na nuntak theihna ding uh ahi hi. </para>
  <para style="p">
    <verse number="8" style="v" />“Na inn tung panun mi khat kia-in mi sihna hanga mawhna na innsung
    uhah na tun'sak khaklohna dingun inn thak na lam uh ciangin na innkhumzang uhah tangban na khung
    ding uh hi. </para>
  <para style="p">
    <verse number="9" style="v" />“Na leenggui lo uhah khaici nam nih na vawh kei ding uh hi. Vawh
    le-uh cin na vawh uh an leh na leenggui lo uhah a piang khempeuh a nin suak ding hi. </para>
  <para style="p">
    <verse number="10" style="v" />“Bawngtal khat leh la khat tawh lo na khokhawm kei ding uh hi. </para>
  <para style="p">
    <verse number="11" style="v" />“Samul leh khau a kigankhawm puan na silh kei ding uh hi. </para>
  <para style="p">
    <verse number="12" style="v" />“Na puanza uh kiu lite tungah puanmongteep na bawl ding uh hi. </para>
  <para style="p">
    <verse number="13" style="v" />“Mi khat in zi la-in, amah a luppih khit ciangin amah mudahin, </para>
  <para style="p">
    <verse number="14" style="v" />a zumhuai gamtatna tawh tuanu mawhsakin, ‘Keimah in hih numei ka
    la a, amah tawh ka lupkhop ciangin ama sungah nungakna lim ka mu kei hi,’ cihna tawh tuanu
    tungah minsia a tut leh, </para>
  <para style="p">
    <verse number="15" style="v" />tua numei' nu leh a pa in a tanu uh' nungakna lim a kilatna puan
    lakhia-in upate kiang kongpi-ah paipih ding uh hi. </para>
  <para style="p">
    <verse number="16" style="v" />Numei' pa in upate kiangah, ‘Hih mipa tungah a zi dingin ka tanu
    ka pia a, amah in deih nawnlo a, </para>
  <para style="p">
    <verse number="17" style="v" />“Na tanu' sungah nungakna lim ka mu kei hi,” cihna tawh a
    zumhuai-in amah mawhsak hi. Ahi zongin hihte pen ka tanu' nungakna a kilatna limte ahi hi,’
    ci-in a puan lak ding hi. Amaute in khua upate mai-ah a puan phah ding uh hi. </para>
  <para style="p">
    <verse number="18" style="v" />Tua ciangin tua khua upate in tua mipa la-in sat ding uh hi. </para>
  <para style="p">
    <verse number="19" style="v" />Amaute in ngun shekel za khat liausak ding uh a, a numei' pa'
    tungah tuate pia ding uh hi. Bang hang hiam cih leh amah in Israel nungak tungah minsia tun' hi.
    Tua ciangin a numei pen ama zi mah hi ding a, a nuntak laiteng tuanu ma theilo ding hi. </para>
  <para style="p">
    <verse number="20" style="v" />“Ahih hangin a mawhsakna thumanin, numei sungah nungakna lim a
    kimuh kei takpi leh, </para>
  <para style="p">
    <verse number="21" style="v" />amaute in a pa' inn kongah a numei paipih ding uh a, ama khuapi
    pasalte in suang tawh amah denglum ding uh hi. Bang hang hiam cih leh amah in a pa' inn sungah
    paktat gamtatna tawh Israel sungah haina tun' hi. Tua bangin note' lak panin siatna na siangsak
    ding uh hi. </para>
  <para style="p">
    <verse number="22" style="v" />“Mi khat, midang khat' zi tawh a lumkhawm a kimuh leh, numei tawh
    a lumpa leh a numei, a nih tuakun kithat ding hi. Tua bangin Israel sung panin siatna na
    siangsak ding uh hi. </para>
  <para style="p">
    <verse number="23" style="v" />“A kidongsa nungak khat om a, mi khat in khuapi sungah tuanu
    tuakin amah tawh a lupkhop leh, </para>
  <para style="p">
    <verse number="24" style="v" />tua khuapi kongpi-ah amaute gel na paipih ding uh a, a numei
    khuapi sungah a om hinapi-in mi' huhna ngen dingin a kiko lohna hang leh, tua pasal in a vengpa'
    zi a va suksakna hangin, suang tawh a nihun na denglum ding uh hi. Tua bangin note' lak panin
    siatna na siangsak ding uh hi. </para>
  <para style="p">
    <verse number="25" style="v" />“Ahih hangin mi khat in a kidongsa nungak khat gamlakah tuakin,
    mipa in tuanu buanin a luppih leh, tua numei tawh a lum mipa bek kithat ding hi. </para>
  <para style="p">
    <verse number="26" style="v" />A numei' tungah bangmah na hih kei ding uh hi. Numei' tungah
    sihna ding mawhna omlo hi. Bang hang hiam cih leh hih thu pen mi khat in a vengpa do-in a thah
    tawh kibang hi. </para>
  <para style="p">
    <verse number="27" style="v" />Hih mipa in gamlakah numei hih ahih manin, a kidongsa numei in
    huhna ngen dingin a kiko hangin amah a hon ding kuamah omlo hi. </para>
  <para style="p">
    <verse number="28" style="v" />“Mi khat in a kidong nailo nungak khat tuakin, tua numei buanin
    luppih a, amaute gel a kimuh leh, </para>
  <para style="p">
    <verse number="29" style="v" />numei tawh a lumpa in nungak' pa tungah ngun shekel sawmnga pia
    ding a, tua numei ama zi hi ding hi. Bang hang hiam cih leh amah in a numei va su khin hi. A
    nuntak laiteng tua numei ma theilo ding hi. </para>
  <para style="p">
    <verse number="30" style="v" />“Mi khat in a pa' zidangte ten'pihlo ding a, a pa-a' ahi numei
    tawh mawhlo ding hi. </para>
  <chapter number="23" style="c" />
  <para style="p">
    <verse number="1" style="v" />“A ciltang a kitam ahih kei leh, a pasal na a cinglo mipa {
    Topa}-a' ding kikhopna sungah lutlo ding hi. </para>
  <para style="p">
    <verse number="2" style="v" />“Zawlta peuhmah, { Topa}-a' ding kikhopna sungah lutlo ding hi. A
    suan a khak khang sawmna dong nangawnin { Topa}-a' ding kikhopna sungah tua bang mi kuamah lut
    theilo ding hi. </para>
  <para style="p">
    <verse number="3" style="v" />“Ammon mite ahi a, Moab mite ahi zongin { Topa}-a' ding kikhopna
    sungah lut theilo ding uh hi. A khang sawmna dong nangawnun { Topa}-a' ding kikhopna sungah lut
    thei ngei peuhmahlo ding uh hi. </para>
  <para style="p">
    <verse number="4" style="v" />Bang hang hiam cih leh Egypt panin na paikhiat lai-un lampi-ah an
    leh tui tawh amaute in note hong dawnlo uh a, note hong samsia dingin Mesopotamia gam Pethor
    khua panin Beor' tapa Balaam cial uh hi. </para>
  <para style="p">
    <verse number="5" style="v" />Ahih hangin { Topa } na Pasian un Balaam' thu ngailo hi. { Topa }
    na Pasian un note hong it ahih manin, { Topa } na Pasian un samsiatna pen note-a' dingin
    thupha-in hong heisakzaw hi. </para>
  <para style="p">
    <verse number="6" style="v" />Amaute' nopsakna ding ahi a, a daupaina ding uh ahi zongin na
    khan'tawnun na hanciam kei ding uh hi. </para>
  <para style="p">
    <verse number="7" style="v" />“Edom mite khatpeuh na mudah kei ding uh hi. Bang hang hiam cih
    leh amaute na sanggam uh ahi hi. Egypt mi khatpeuh na mudah kei ding uh hi. Bang hang hiam cih
    leh amau' gamah peemta na hi ngei uh hi. </para>
  <para style="p">
    <verse number="8" style="v" />Amaute' sung pana piang a khang thumna mite-a kipan { Topa}-a'
    ding kikhopna sungah lut thei ding uh hi. </para>
  <para style="p">
    <verse number="9" style="v" />“Na galte uh a do dingin kuanin giahphualah na om uh ciangin,
    siatna nam khempeuh panin nomau na kikem ding uh hi. </para>
  <para style="p">
    <verse number="10" style="v" />Note lakah, zan sungin ama tungah thupiang hangin a sianglo mi a
    om leh giahphual pualamah amah paikhia ding a, giahphual sungah hong pailo ding hi. </para>
  <para style="p">
    <verse number="11" style="v" />Ahih hangin nitak ciangin amahmah tui sungah kisil ding a, ni a
    tum ciangin giahphual sungah hong paithei ding hi. </para>
  <para style="p">
    <verse number="12" style="v" />“Giahphual pua-ah awnghawhna ding mun khat na nei ding uh hi. </para>
  <para style="p">
    <verse number="13" style="v" />Na galhiamte uh banah tulzum khat na nei ding uh a, awng na hawh
    khit uh ciangin tua tawh lei to-in, na ek uh na vuk ding uh hi. </para>
  <para style="p">
    <verse number="14" style="v" />Bang hang hiam cih leh note hong hon ding leh note' mai-a na
    galte uh a hong pia dingin { Topa } na Pasian uh na giahphual laizang uhah hong pai hi. Tua ahih
    ciangin note lakah a kilawmlo nate a muhlohna ding leh note kiang panin amah a paikhiat lohna
    dingin na giahphual uh siangtho ding hi. </para>
  <para style="p">
    <verse number="15" style="v" />“A topa' kiang panin no kiangah a hong tai sila, a topa kiang
    mahah na apkik kei ding uh hi. </para>
  <para style="p">
    <verse number="16" style="v" />Na khuapite uh lak panin ama teelna mun, ama lungkim penna, note
    lakah note tawh amah hong teng ding a, amah na nengniam kei ding uh hi. </para>
  <para style="p">
    <verse number="17" style="v" />“Israel ta numeite biakinn sunga a paktat pawlin omlo ding uh a,
    Israel tapate zong a paktat pawlin omlo ding uh hi. </para>
  <para style="p">
    <verse number="18" style="v" />A paktatnu a kiguaihna sum ahi a, a paktatpa a kiguaihna sum ahi
    zongin thuciamna khat peuhpeuh piakna-in { Topa } note' Pasian' inn sungah na paipih kei ding uh
    hi. Bang hang hiam cih leh hihte gel pen { Topa } note' Pasian' tungah a kihhuai ahi hi. </para>
  <para style="p">
    <verse number="19" style="v" />“Na sanggampa tungah sumgum hita leh, ankhing hita leh, a meet
    ngaihsutna-in na khat peuhpeuh leitawi na pia kei ding uh hi. </para>
  <para style="p">
    <verse number="20" style="v" />Gamdang mi tungah a meetin leitawi na pia thei ding uh a, ahih
    hangin na sanggampa tungah a meetin leitawi na pia kei ding uh hi. Hihte pen a luah dingin na
    tumna uh gam sungah { Topa } na Pasian un na sepna khempeuh uhah thupha hong piak theihna ding
    ahi hi. </para>
  <para style="p">
    <verse number="21" style="v" />“{ Topa } note' Pasian' tungah thuciamna na bawl ciangun na
    ciamna uh tungsak loin na ommawk kei ding uh hi. Bang hang hiam cih leh { Topa } na Pasian un
    hong kal teekteek ding a, note tungah khialhna hong hi ding hi. </para>
  <para style="p">
    <verse number="22" style="v" />Ahih hangin thuciamna bawl ding pan na kikep uh leh note' sungah
    khialhna omlo ding hi. </para>
  <para style="p">
    <verse number="23" style="v" />Na kam uh tawh na ciamsa uh thu pen { Topa } note' Pasian' tungah
    nomau utthu-a na ciam uh ahih manin na kam uh panin a gingkhia peuhmah na tun'sak ding uh na
    ngaihsun ding uh hi. </para>
  <para style="p">
    <verse number="24" style="v" />“Na vengpa' leenggui lo-ah na pai uh ciangin na ut zahzah uh na
    kham dong uh leenggah na ne thei ding uh a, ahih hangin na van sung uhah na guang kei ding uh
    hi. </para>
  <para style="p">
    <verse number="25" style="v" />Na vengpa' ankung ding laite lakah na pai uh ciangin na khut uh
    tawh a vuite na zut thei ding uh a, ahih hangin phiaukawi tawh na vengpa' ankung ding laite na
    at kei ding uh hi. </para>
  <chapter number="24" style="c" />
  <para style="p">
    <verse number="1" style="v" />“Mi khat in zi la-in a ten'pih ciangin, tuanu tungah kilawm lohna
    a om manin numei in a pasal' mitah maipha mulo a, amah in makna lai gelhin ama tungah pia-in ama
    inn panin sawlkhia a, a pasal' inn panin amah kihem khia-in, </para>
  <para style="p">
    <verse number="2" style="v" />amah pai-in midang khat' zi va suak a, </para>
  <para style="p">
    <verse number="3" style="v" />a pasal nunung in amah deihlo leuleu a, makna lai gelhin a numei'
    khutsungah koih a, a inn panin tuanu sawlkhia-in, tua ahih kei leh zi dinga a la a pasal nunung
    a sih leh, </para>
  <para style="p">
    <verse number="4" style="v" />tua numei a hawlkhia a pasal masa in, tuanu a kinitsak khit
    ciangin a zi dingin lakik thei nawnlo ding hi. Bang hang hiam cih leh tua pen { Topa' } mai-ah
    kihhuaina hi a, { Topa } note' Pasian un luah dingin hong piak leitang tungah mawhna na tun'pih
    kei ding uh hi. </para>
  <para style="p">
    <verse number="5" style="v" />“Mi khat in zi a neih tungin galkapte tawh kuankhialo ding a,
    nasep khat peuhpeuh zong kisawllo ding hi. A laksa a zi tawh a lungdam khawm dingin inn-ah kum
    khat sung maang ding hi. </para>
  <para style="p">
    <verse number="6" style="v" />“Kuamah in an gawina ahi a, an gawina suangpeek a tungnung ahi
    zongin khapna-in lalo ding hi. Bang hang hiam cih leh khapna-in nuntakna a la suak ding hi. </para>
  <para style="p">
    <verse number="7" style="v" />“Mi khat in Israel mi a sanggamte khat gu-in, amah in sila bangin
    a bawl ahi a, a zuak ahi zongin a kimuh leh, tua gutapa kithat ding hi. Tua bangin note' lak
    panin siatna na siangsak ding uh hi. </para>
  <para style="p">
    <verse number="8" style="v" />“Phaknatna hong tun' ciangin Levi siampite in hong gen bangin na
    gamtat ding uh ngaihsun un. Amaute ka thupiakna bangin na gamtatna dingun na kingaihsun ding uh
    hi. </para>
  <para style="p">
    <verse number="9" style="v" />Egypt panin na paikhiat lai-un lampi-ah { Topa } na Pasian un
    Miriam' tungah a hihna phawk un. </para>
  <para style="p">
    <verse number="10" style="v" />“Na vengte uh tungah na khat peuhpeuh leitawi na piak uh ciangin
    ama hong khapna a la dingin a inn-ah pai kei un. </para>
  <para style="p">
    <verse number="11" style="v" />A pualamah na ding ding uh a, leitawi na piakna mipa in nang
    kiangah a na khap hong paipih ding hi. </para>
  <para style="p">
    <verse number="12" style="v" />Amah mizawng ahih leh ama hong khap puan na zantaamsak kei ding
    uh a, </para>
  <para style="p">
    <verse number="13" style="v" />ni a tum ciangin, a puanza silhin nang thupha hong piak theihna
    dingin tua hong na khap ama kiangah na piakik ding uh hi. Tua pen { Topa } note' Pasian' mai-ah
    note-a' dingin thumanna hi ding hi. </para>
  <para style="p">
    <verse number="14" style="v" />“A zawng a cimawh a kicial nasempa, na sanggamte khat ahi a, na
    gamsung na khuapite sunga om peemta khat peuhpeuh ahi zongin, na nengniam kei ding uh hi. </para>
  <para style="p">
    <verse number="15" style="v" />A sep ni-in ama thaman, nitum ma-in na pia ding uh hi (bang hang
    hiam cih leh amah zawng a, tua bek a lungsimah om hi). Tua hi kei leh { Topa' } tungah amah in
    hong khia ding a, note na mawh ding uh hi. </para>
  <para style="p">
    <verse number="16" style="v" />“Tate' tangin pate kithatlo ding a, pate' tangin zong tate
    kithatlo ding hi. Mi khempeuh ama khialhna hang bekin kithat ding hi. </para>
  <para style="p">
    <verse number="17" style="v" />“Peemta' thu ahi a, pa neilo mi' thu ahi zongin tuate-a' ding
    thutang na heisak kei ding uh a, meigong numei' puan zong khapna-in na laksak kei ding uh hi. </para>
  <para style="p">
    <verse number="18" style="v" />Egypt-ah sila na hihna uh leh { Topa } note' Pasian in tua lai
    panin hong hotkhiatna na phawk ding uh hi. Tua ahih manin hih banga na gamtatna ding uh thu kong
    pia hi. </para>
  <para style="p">
    <verse number="19" style="v" />“Na lo-ah an la-in lo lai-ah anlom na mangngilh uh ciangin a tawm
    dingin na paikik kei ding uh hi. Tuate pen peemta, pa neilo, leh meigong numeite-a' ding ahi hi.
    Hih pen { Topa } note' Pasian in na khut uh tawh na sepna khempeuh uhah note thupha hong piak
    theihna ding ahi hi. </para>
  <para style="p">
    <verse number="20" style="v" />Na oliv kungte uh na sat uh ciangin a hiangte na sat kikkik kei
    ding uh hi. Tuate pen peemta, pa neilo, leh meigong numeite-a' ding ahi hi. </para>
  <para style="p">
    <verse number="21" style="v" />Na leenggui lo panun leenggah na kaihkhop uh ciangin a sang na
    nung khop kik kei ding uh hi. Tuate pen peemta, pa neilo, leh meigong numeite-a' ding ahi hi. </para>
  <para style="p">
    <verse number="22" style="v" />Egypt gamah sila na hihna uh na phawk ding uh hi. Tua ahih manin
    hih bangin na gamtatna dingun thu kong pia hi. </para>
  <chapter number="25" style="c" />
  <para style="p">
    <verse number="1" style="v" />“Mite kikalah thu kineihna om a, thukhen zumah amaute pai-in,
    thukhente in amau' thu khensakin, a dikpa khahin a mawhpa lelsak a, </para>
  <para style="p">
    <verse number="2" style="v" />a mawhpa satna thuak dinga kilawm ahih leh, thukhenpa in amah
    lumsuk sakin a khialhna zahin ama muhin satsak ding hi. </para>
  <para style="p">
    <verse number="3" style="v" />Sat sawmli kipia thei ding a, ahih hangin tua val hilo ding hi.
    Tua hi kei leh, hih sangin a tamvei zaw mi khat in sat lai leh note' muhna-ah na sanggampa uh a
    kineubawl suak ding hi. </para>
  <para style="p">
    <verse number="4" style="v" />“Bawng in an a cil laitakin a muk na tuam kei ding uh hi. </para>
  <para style="p">
    <verse number="5" style="v" />“Sanggam pasalte teng khawmin, tuate khat si-in tapa a neih kei
    leh, a sipa' zi pen innkuan pualam khualmi tawh kitenglo ding hi. A pasal' sanggampa in luppihin
    a zi dingin amah la ding a, ama tungah pasal' sanggampa' nasep sem ding hi. </para>
  <para style="p">
    <verse number="6" style="v" />Ama min Israel tungah a maiman' lohna dingin tuanu in a neih masak
    a tapa pen a sisa a pasal' ta-in kiseh ding hi. </para>
  <para style="p">
    <verse number="7" style="v" />Mipa in a sanggampa' zi a laknop kei leh, upate kiang kongpi-ah a
    sanggampa' zi pai ding a, ‘Ka pasal' sanggampa in a sanggampa' min Israel sungah a zop ding utlo
    a, pasal' sanggampa' nasep kei tungah hong sem nuamlo hi,’ ci ding hi. </para>
  <para style="p">
    <verse number="8" style="v" />Tua ciangin mipa' khuapi upate in amah samin thu genpih ding uh
    hi. Amah in, ‘Tuanu ka la nuam kei hi,’ a cih teitei leh, </para>
  <para style="p">
    <verse number="9" style="v" />upate' omin a sanggampa' zi ama kiangah paito-in a khe panin a
    khedap kaihkhiat sakin a maitang cilphih ding hi. Tua ciangin tuanu in, ‘A sanggampa' innkuan a
    zomtolo mipa hih bangin kibawl ta hen,’ cikhia ding hi. </para>
  <para style="p">
    <verse number="10" style="v" />Israel mite lakah ama innkuan pen, ‘A khedap a kikaih khiatsak
    mipa' innkuan,’ kici ding hi. </para>
  <para style="p">
    <verse number="11" style="v" />“Mi khatlekhat a kilai ciangin, a satpa' kiang panin a pasal a
    honkhia dingin a khatpa' zi hong pai a, a khutin a selsimte a matsak leh, </para>
  <para style="p">
    <verse number="12" style="v" />tuanu' khut na sattansak ding uh a, amah na hehpih kei ding uh
    hi. </para>
  <para style="p">
    <verse number="13" style="v" />“Na ipsung uhah tawisuang nam nih, a lian leh a neu, na neikhawm
    kei ding uh hi. </para>
  <para style="p">
    <verse number="14" style="v" />Na innsung uhah tehna nam nih, a lian leh a neu, na neikhawm kei
    ding uh hi. </para>
  <para style="p">
    <verse number="15" style="v" />Tawisuang a cing a man na nei ding uh a, tehna a cing a man na
    nei ding uh hi. { Topa } note' Pasian in hong piak leitangah na khan' uh a sau theihna ding ahi
    hi. </para>
  <para style="p">
    <verse number="16" style="v" />Bang hang hiam cih leh tua bangin gamta-in, a thuman lote
    khempeuh, { Topa } note' Pasian' tungah a kihhuai ahi hi. </para>
  <para style="p">
    <verse number="17" style="v" />“Egypt panin nong paikhiat lai-un lampi-ah Amalek mite in note
    hong bawlna, </para>
  <para style="p">
    <verse number="18" style="v" />note gimin lungkhamin na om laitakun lampi-ah a hong simna, leh
    note' nungah a nunung khempeuh hong thahna uh phawk un; amaute in Pasian kihtalo uh hi. </para>
  <para style="p">
    <verse number="19" style="v" />Tua ahih ciangin { Topa } note' Pasian in note' neih dingin
    gamh-in hong piak leitang tungah, { Topa } na Pasian un na kiim uha na galte khempeuh panun
    tawlngakna hong piak ciangin, mun khempeuh panin Amalek mite a kiphawkna na phiatkhiat ding uh
    na mangngilh kei ding uh hi. </para>
  <chapter number="26" style="c" />
  <para style="p">
    <verse number="1" style="v" />“{ Topa } na Pasian un luah dingin a hong piak leitangah va
    pai-in, tua leitang luahin a tungah na ten' uh ciangin, </para>
  <para style="p">
    <verse number="2" style="v" />{ Topa } na Pasian un a hong piak leitang pana piang gah khempeuh
    panin a gah masa pawlkhat la-in lawh khat sungah na koih ding uh a, ama min na omsakna dingun {
    Topa } na Pasian un a teelna munah na pai ding uh hi. </para>
  <para style="p">
    <verse number="3" style="v" />Tua hun laitakin na a sem siampipa kiangah pai-in ama kiangah, ‘{
    Topa } in kote piak dingin ka pu ka pate uh tungah a ciam leitangah ka tun' khitna uh tuni-in {
    Topa } na Pasian kiangah kong ko uh hi,’ na ci ding uh hi. </para>
  <para style="p">
    <verse number="4" style="v" />“Tua ciangin siampipa in note' khut panin a lawh hong saang ding
    a, { Topa } note' Pasian biakna tau mai-ah koih ding hi. </para>
  <para style="p">
    <verse number="5" style="v" />“{ Topa } note' Pasian mai-ah note in, ‘A vak kawikawi kote' pupi
    pen Aram mi hi a, amah Egypt-ah paisukin tua munah a peem lai-in mi tawmno ahi hi. Tua lai-ah
    amah a lian, a thahat, tampi a pha minam khat a suak hi. </para>
  <para style="p">
    <verse number="6" style="v" />Egypt-te in kote hong ngong bawlin hong gimsak a, kote sal bangin
    hong bawl uh hi. </para>
  <para style="p">
    <verse number="7" style="v" />Tua ciangin ka pu ka pate uh Pasian ahi { Topa } Pasian' tungah ka
    kiko uh a, { Topa } in kote' aw hong za-in, ka gimnate uh, ka sepnate uh leh hong netniamnate uh
    a mu hi. </para>
  <para style="p">
    <verse number="8" style="v" />{ Topa } in a vangliatna leh a thahatna, launa lianpi, lim leh na
    lamdangte tawh Egypt panin kote hong paikhiatpih hi. </para>
  <para style="p">
    <verse number="9" style="v" />Amah in hih mun hong tun'pihin, bawngnawi leh khuaizu tui bangin a
    luan'na gam hih leitang ko tungah hong pia hi. </para>
  <para style="p">
    <verse number="10" style="v" />Tua ahih ciangin en in, { Topa, } nangmah in kote nong piaksa
    leitang panin a gah a min masa kong paipih uh hi,’ na ci ding uh hi. Tua ciangin { Topa } note'
    Pasian' mai-ah na koihsuk ding uh a, { Topa } note' Pasian' mai-ah na bia ding uh hi. </para>
  <para style="p">
    <verse number="11" style="v" />{ Topa } note' Pasian in note leh na innkuanpihte uh tungah hong
    piak na a hoih khempeuhte hangin note leh Levi mite leh note lakah a om peemtate na lungdam
    khawm ding uh hi. </para>
  <para style="p">
    <verse number="12" style="v" />“Sawmah khat piak kum ahi, a kum thumna kumin, amaute in na
    khuapite uh sungah an ne-in, gilvahin a om theihna dingun Levi mite, peemtate, pa neilote, leh
    meigong numeite tungah na piak uh, na khawhsa uh sawmah khat na piak khit uh ciangin, </para>
  <para style="p">
    <verse number="13" style="v" />{ Topa } note' Pasian' mai-ah, ‘Ka innsung panin a siangtho
    dingteng ka tuamkoih khin hi. Tua thamloin kei nong sawlna bangin na thupiaknate khempeuh tawh
    kizui-in Levi mite, peemtate, pa neilote, leh meigong numeite tungah ka pia khin hi. Hih
    tungtangah na thupiakna khat zong ka khial kei a, ka mangngilh zong omlo hi. </para>
  <para style="p">
    <verse number="14" style="v" />Dahin ka kah sungin zong sawmah khat ka ne kei a, ka nit sungin
    zong ka khenkhia kei a, misite tungah zong ka pia kei hi. { Topa } ka Pasian' thu ka mang a, kei
    nong thupiakna khempeuh bangin ka hih khin hi. </para>
  <para style="p">
    <verse number="15" style="v" />Vantung, nangma omna a siangtho panin hong ensuk in la, kote'
    pulepate tungah bawngnawi leh khuaizu tui bangin a luan'na gam na ciam mah bangin, nangma mi
    Israel-te leh na hong piaksa leitang thupha hong pia in,’ na ci ding uh hi. </para>
  <para style="p">
    <verse number="16" style="v" />“Tuni-in { Topa } na Pasian un hih thukhamte leh ngeina kipte na
    zuih ding uh note tungah thu hong pia hi. Tua ahih ciangin na lungsim khempeuh uh leh na
    nuntakna khempeuh uh tawh na hih ding uh limtakin na ngaihsun ding uh hi. </para>
  <para style="p">
    <verse number="17" style="v" />Tuni-in, { Topa } pen note' Pasian ahihna leh note in ama lampite
    tawnin, ama thukhamte leh ama thupiaknate leh ama ngeina kipte zui-in, ama thu na man' ding uh
    na gen khin uh hi. </para>
  <para style="p">
    <verse number="18" style="v" />Tuni-in { Topa } in note pen amah in note tungah hong ciamsa
    bangin ama neih ding mi na hihna uh, leh note in ama thupiaknate khempeuh na zuihna ding uh, </para>
  <para style="p">
    <verse number="19" style="v" />ama bawlsa minam dangte khempeuh sangin phatna leh minthan'na leh
    pahtawina a lianzaw a ngahin hong koihna ding, leh ama gensa mah bangin { Topa } note' Pasian-a'
    dingin a siangtho mi na hihna ding uh hong gen khin hi,” a ci hi. </para>
  <chapter number="27" style="c" />
  <para style="p">
    <verse number="1" style="v" />Tu-in Moses leh Israel upate in mite thu pia-in, “Tuni-a kong gen
    uh thupiakna khempeuh na zui ding uh hi. </para>
  <para style="p">
    <verse number="2" style="v" />{ Topa } na Pasian un note hong piak leitangah pai dingin Jordan
    na kantan ni-un suangtumpite na phut ding uh a, buan tawh na zut ding uh hi. </para>
  <para style="p">
    <verse number="3" style="v" />Na pu na pate uh Pasian ahi { Topa } in note tungah hong ciam mah
    bangin bawngnawi leh khuaizu tui bangin a luan'na leitang, { Topa } na Pasian un note hong
    piakna gamah a lut dingin na galkah uh ciangin tua suangte tungah hih thute na gelh ding uh hi. </para>
  <para style="p">
    <verse number="4" style="v" />Jordan na galkah khit uh ciangin Ebal Mual tungah tuni-a kong
    thupiakna uh tawh kizui-in hih suangte na phut ding uh a, buan tawh tua suangte na zut ding uh
    hi. </para>
  <para style="p">
    <verse number="5" style="v" />Tua lai-ah { Topa } na Pasian uh-a' dingin suang kibawl biakna tau
    khat na bawl ding uh a, tuate tungah sik tawh a kibawl nazatte na liik kei ding uh hi. </para>
  <para style="p">
    <verse number="6" style="v" />{ Topa } na Pasian uh-a' dingin a kiseeklo suangtumte tawh biakna
    tau na bawl ding uh a, tua biakna tau tungah { Topa } na Pasian uh-a' dingin meihal biaknate na
    pia ding uh hi. </para>
  <para style="p">
    <verse number="7" style="v" />Tua ciangin thunuama biaknate na pia ding uh a, tua lai munah
    ne-in, { Topa } na Pasian uh mai-ah na lungdam ding uh hi. </para>
  <para style="p">
    <verse number="8" style="v" />Hih thute khempeuh tua suangte tungah a kitel takin na gelh ding
    uh hi,” a ci uh hi. </para>
  <para style="p">
    <verse number="9" style="v" />Tua ciangin Moses leh Levi siampite in Israel-te khempeuh tungah,
    “Israel-te aw, gamdai un la ngai un: Tuni-in { Topa } note' Pasian' mi na suak uh hi. </para>
  <para style="p">
    <verse number="10" style="v" />Tua ahih ciangin { Topa } note' Pasian' thu mangin, tuni-a kong
    gen uh ama thupiaknate leh ama thukhamte na zui ding uh hi,” a ci uh hi. </para>
  <para style="p">
    <verse number="11" style="v" />Moses in tua ni mahin mite thuhilhin, </para>
  <para style="p">
    <verse number="12" style="v" />“Jordan na galkah khit uh ciangin mite thupha a pia dingin
    Gerizim Mual tungah a ding ding minamte: Simeon, Levi, Judah, Issakhar, Josef, leh Benjamin ahi
    hi. </para>
  <para style="p">
    <verse number="13" style="v" />Ebal Mual tungah hamsia a pia dingin a ding ding minamte: Reuben,
    Gad, Asher, Zebulun, Dan, leh Naftali ahi hi. </para>
  <para style="p">
    <verse number="14" style="v" />Levi mite in awging lianpi tawh Israel mite khempeuh tungah hih
    bangin ci ding uh hi. </para>
  <para style="p">
    <verse number="15" style="v" />“‘{ Topa}-a' dingin a kihhuai ahi, khutsiampa' khut tawh a
    kibawl, a kiseek ahi a, a kisung ahi zongin milim bawlin, mun simthamah a koih mipa in gimna
    ngah ta hen,’ ci ding uh hi. Tua ciangin mi khempeuh in dawngin, ‘Amen,’ ci ding uh hi. </para>
  <para style="p">
    <verse number="16" style="v" />“‘A nu ahi a, a pa ahi zongin a zahtaklo mipa in gimna ngah ta
    hen,’ ci ding uh hi. Tua ciangin mi khempeuh in, ‘Amen,’ ci ding uh hi. </para>
  <para style="p">
    <verse number="17" style="v" />“‘A vengpa' gisuang a botkhia mipa in gimna ngah ta hen,’ ci ding
    uh hi. Tua ciangin mi khempeuh in, ‘Amen,’ ci ding uh hi. </para>
  <para style="p">
    <verse number="18" style="v" />“‘Mittawpa lam a lakkhial mipa in gimna ngah ta hen,’ ci ding uh
    hi. Tua ciangin mi khempeuh in, ‘Amen,’ ci ding uh hi. </para>
  <para style="p">
    <verse number="19" style="v" />“‘Peemta, pa neilo, leh meigong numeite-a' ding thutang a
    heikhiatsak mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci
    ding uh hi. </para>
  <para style="p">
    <verse number="20" style="v" />“‘Amah in a pa' tungah maizumna tun' ahih manin, a pa' zidang
    tawh a lumkhawm mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’
    ci ding uh hi. </para>
  <para style="p">
    <verse number="21" style="v" />“‘Ganhing khat peuhpeuh tawh nulepa mawhna a bawl mipa in gimna
    ngah ta hen,’ ci ding uh hi. Tua ciangin mi khempeuh in, ‘Amen,’ ci ding uh hi. </para>
  <para style="p">
    <verse number="22" style="v" />“‘A nu' tanu, a pa' tanu, ahih kei leh a sanggamnu tawh a
    lumkhawm mipa in gimna ngah ta hen,’ ci ding uh hi. Tua ciangin mi khempeuh in, ‘Amen,’ ci ding
    uh hi. </para>
  <para style="p">
    <verse number="23" style="v" />“‘A sungnu tawh a lumkhawm mipa in gimna ngah ta hen,’ ci ding uh
    hi. Tua ciangin mi khempeuh in, ‘Amen,’ ci ding uh hi. </para>
  <para style="p">
    <verse number="24" style="v" />“‘A vengpa a thatsim mipa in gimna ngah ta hen,’ ci ding uh hi.
    Tua ciangin mi khempeuh in, ‘Amen,’ ci ding uh hi. </para>
  <para style="p">
    <verse number="25" style="v" />“‘Mawhna neilopa thahna dingin sumgolh a la mipa in gimna ngah ta
    hen,’ ci ding uh hi. Tua ciangin mi khempeuh in, ‘Amen,’ ci ding uh hi. </para>
  <para style="p">
    <verse number="26" style="v" />“‘Hih thute zuihna tawh hih thu a kipsaklo mipa in gimna ngah ta
    hen,’ ci ding uh hi. Tua ciangin mi khempeuh in, ‘Amen,’ ci ding uh hi. </para>
  <chapter number="28" style="c" />
  <para style="p">
    <verse number="1" style="v" />“Note in { Topa } na Pasian uh thu mangin, tuni-a kong gen ama
    thupiakna khempeuh limtakin na zuih uh leh { Topa } na Pasian un leitung minam dangte khempeuh
    sangin a lianzaw-in note hong bawl ding hi. </para>
  <para style="p">
    <verse number="2" style="v" />{ Topa } na Pasian uh thu na man' uh leh hih thuphate khempeuh
    note tungah hong tung ding hi. </para>
  <para style="p">
    <verse number="3" style="v" />“Khuapi sungah thupha ngah mi na hi ding uh a, lote-ah zong thupha
    ngah mi mah na hi ding uh hi. </para>
  <para style="p">
    <verse number="4" style="v" />“Note' sung pana piangte, leh na leitang uh pana piangte, leh na
    ganhing uh pana piang, na bawngte uh pungin na tuuhonte uh tungah thupha om ding hi. </para>
  <para style="p">
    <verse number="5" style="v" />“Na seengte uh leh na annel mekna kuangte uhah thupha om ding hi. </para>
  <para style="p">
    <verse number="6" style="v" />“Na sepna khempeuh uhah thupha na ngah ding uh hi. </para>
  <para style="p">
    <verse number="7" style="v" />“{ Topa } in, note' langah hong pang na galte uh na mai uhah
    lelhna thuaksak ding hi. Amaute lampi khat tawnin hong kuan ding uh a, note' mai panin lam sagih
    tawnin taikeek ding uh hi. </para>
  <para style="p">
    <verse number="8" style="v" />“{ Topa } in note' ansal tung leh na hihna khempeuh uhah thupha
    hong puak ding hi. { Topa } na Pasian un note hong piakna leitangah amah in note tungah thupha
    hong pia ding hi. </para>
  <para style="p">
    <verse number="9" style="v" />“Note in { Topa } na Pasian uh hong thupiaknate zui-in ama lampi
    na tot uh leh amah in note tungah hong ciamsa bangin ama-a' dingin a siangtho mi dingin { Topa }
    in note hong kipsak ding hi. </para>
  <para style="p">
    <verse number="10" style="v" />{ Topa } in note hong sapna thu midang khempeuh in thei ding uh
    a, amaute in note hong kihta ding uh hi. </para>
  <para style="p">
    <verse number="11" style="v" />Note piak dingin na pu na pate uh tungah { Topa } in a ciamsa gam
    sungah note' sung pana piangte, na gan khawi pan uha piangte, leh na leitang pan uha piangte-ah
    { Topa } in note nakpi takin hong hausak ding hi. </para>
  <para style="p">
    <verse number="12" style="v" />Note' leitangah ama hunin guah a zusak ding leh na sepna khempeuh
    uh thupha a pia dingin { Topa } in a na hoih kholna vantung note hong hon' ding hi. Note in
    minam tampite tungah leitawi na pia ding uh a, ahih hangin note in leitawi na la kei ding uh hi. </para>
  <para style="p">
    <verse number="14" style="v" />Note in tuni-a kong thugente limtakin zuihna tawh { Topa } na
    Pasian uh thupiaknate mangin, tuni-a no kong thupiakna kammalte panin, pasian dangte' na semin a
    bia dingin na pial kei nak uh leh, { Topa } in a makai-in note hong bawl ding a, mi' nung zui-in
    hong bawllo ding hi. Tunglam bekah na kah ding uh a, na nuaikiat ngei kei ding uh hi. </para>
  <para style="p">
    <verse number="15" style="v" />“Ahih hangin note in { Topa } na Pasian uh thu mangloin, tuni-a
    kong gen ama thupiaknate leh ama thukhamte khempeuh limtakin na zuih kei uh leh, hih samsiatna
    khempeuh note tungah hong tung ding a, note hong ban ding hi. </para>
  <para style="p">
    <verse number="16" style="v" />“Khuapi sungah hong kisamsia ding a, lo-ah zong hong kisamsia
    ding hi. </para>
  <para style="p">
    <verse number="17" style="v" />“Na lawhte uh leh na annel mekna kuangte un zong samsiatna ngah
    ding hi. </para>
  <para style="p">
    <verse number="18" style="v" />“Note' sung pana piangte leh na leitang uh pana piangte, na
    bawngte uh leh na tuuhon note uh in zong samsiatna ngah ding hi. </para>
  <para style="p">
    <verse number="19" style="v" />“Na sep na bawlna khempeuh uhah hamsia na ngah ding uh hi. </para>
  <para style="p">
    <verse number="20" style="v" />“Note in { Topa } na nusiat uh a, na gamtatsiat uh leh, note
    sia-in na sihmang khit matengun { Topa } in note tungah samsiatna, buaina, cihmawhnate hong
    tungsak ding hi. </para>
  <para style="p">
    <verse number="21" style="v" />A luah dingin na lutna uh leitang panin note hong beisak matengin
    note lakah pulnatna a tun'na dingin { Topa } in bawl ding hi. </para>
  <para style="p">
    <verse number="22" style="v" />{ Topa } in pulnatna leh cisa natna, meima nasia leh a sa mahmah
    keutumna, huihpi' mutgawpna leh a nom tawh note hong vatgawp ding a, note na sih matengun tuate
    na thuak ding uh hi. </para>
  <para style="p">
    <verse number="23" style="v" />Na lu tung uha om vantungte pen sumngo bangin sanin guah zulo
    ding a, na nuai uha om leitung pen sik bangin sak ding hi. </para>
  <para style="p">
    <verse number="24" style="v" />{ Topa } in na gamsung uha guahte tangdingin leivui leh sehnel
    hong zusak ding a, note na sih matengun vantung panin note tungah tuate hong kiasuk ding hi. </para>
  <para style="p">
    <verse number="25" style="v" />“{ Topa } in na galte uh mai-ah note hong guallelsak ding hi.
    Amaute a do dingin lam khatah na kuan khawm ding uh a, amau' mai-ah lam sagihin na taikeek ding
    uh hi. Leitung kumpi gamte khempeuh' muhna-ah note a cikzethuai na hi ding uh hi. </para>
  <para style="p">
    <verse number="26" style="v" />Note' luanghawmte pen huih laka leeng vasate khempeuh leh
    leitunga ganhingte khempeuh' an hi ding a, tuate a bengkhia ding mihing omlo ding hi. </para>
  <para style="p">
    <verse number="27" style="v" />{ Topa } in note na damkik theihlohna ding uh Egypt meimatumte
    leh meima daite, meima lipneite leh cithak tawh note hong vatgawp ding hi. </para>
  <para style="p">
    <verse number="28" style="v" />{ Topa } in haina, mittawtna, leh lungsim buaina tawh note hong
    vatgawp ding hi. </para>
  <para style="p">
    <verse number="29" style="v" />Mittawte in khuamial lakah khua a zawt bangin sunin khua na zawt
    ding uh a, na hihnate uhah na mavang kei ding uh hi. Note hong kinengniamin na tate uh hong
    kisut niloh ding a, note hong huh ding kuamah omlo ding hi. </para>
  <para style="p">
    <verse number="30" style="v" />“Zi dingin lawm khat na dong ding uh a, midang khat in na luppih
    ding hi. Inn na lam ding uh a, tua sungah na teng kei ding uh hi. Leenggui lo na zuan ding uh a,
    a gah na ne kha kei ding uh hi. </para>
  <para style="p">
    <verse number="31" style="v" />Na muh tangpi-un na bawngtal uh kigo ding a, a sa na ne kha kei
    ding uh hi. Note' mai panin na la uh hong kingawh laksak ding a, note kiangah hong kipia kik
    nawnlo ding hi. Na tuute uh na galte uh tungah kipia ding a, note hong huh ding kuamah omlo ding
    hi. </para>
  <para style="p">
    <verse number="32" style="v" />Na tapate uh leh na tanute uh midang tungah kipia ding a, amaute
    ngai-in sun nilohin na mit un enin na mit uh gim ding hi. Tuate pen nomau' tha tawh na dalzawh
    ding uh hilo ding hi. </para>
  <para style="p">
    <verse number="33" style="v" />Na theih nailoh uh minam khat in na leitang panun a piangte leh
    na nasepsa khempeuh uh ne tum ding a, note hong kinengniamin hong kisugawp tawntung lel ding hi. </para>
  <para style="p">
    <verse number="34" style="v" />Tua ahih ciangin na mit un a muh ding nate in note hong hehsak
    mahmah ding hi. </para>
  <para style="p">
    <verse number="35" style="v" />{ Topa } in note na kidamsak kik theihloh ding uh a nasia mahmah
    meimatumte tawh na khukte uh leh na khete uh meimasak gawpin, na khenuai panun na luzang dong
    uhah na thuak ding uh hi. </para>
  <para style="p">
    <verse number="36" style="v" />“Note leh na pu na pate un a theih ngeiloh minam khat kiangah {
    Topa } in note leh note tungah na koih uh na kumpipa uh hong tun'pih ding a, tua lai-ah
    singlesuang tawh a kibawl pasian dangte' na na sem ding uh hi. </para>
  <para style="p">
    <verse number="37" style="v" />{ Topa } in note hong paikhiatpihna mite lakah a cikzethuai,
    paunak, leh gentehna na suak ding uh hi. </para>
  <para style="p">
    <verse number="38" style="v" />“Khaici tampi lo-ah na tuh ding uh a, ahi zongin tawmno bek na
    khawm ding uh hi; bang hang hiam cih leh kauphe in nemang ding hi. </para>
  <para style="p">
    <verse number="39" style="v" />Note in leenggah lo zuanin na puah ding uh a, ahih hangin
    leenggahzu dawnloin, leenggah zong na ne kei ding uh hi; bang hang hiam cih leh lung in tuate ne
    ding hi. </para>
  <para style="p">
    <verse number="40" style="v" />Na gamsung khempeuh uhah oliv kung na nei ding uh a, ahih hangin
    a thau tawh note na kizut kei ding uh hi; bang hang hiam cih leh na oliv gahte uh pulh ding hi. </para>
  <para style="p">
    <verse number="41" style="v" />Tanute leh tapate na nei ding uh a, ahih hangin amaute pen
    nomau-a' hilo ding uh hi; bang hang hiam cih leh amaute galmat suak ding uh hi. </para>
  <para style="p">
    <verse number="42" style="v" />Na singte khempeuh uh leh, na leitang panun a piang khempeuh
    kauphete in tang ding uh hi. </para>
  <para style="p">
    <verse number="43" style="v" />“Note lakah a om peemtate lian semsem ding uh a, note na neu
    semsem ding uh hi. </para>
  <para style="p">
    <verse number="44" style="v" />Amaute in note' tungah leitawi hong pia ding uh a, note in amaute
    tungah leitawi na pia kei ding uh hi. Amaute a makai hi-in, note a nungzui na hi ding uh hi. </para>
  <para style="p">
    <verse number="45" style="v" />“Amah in note hong piak thupiaknate leh thukhamte zuiloin, { Topa
    } na Pasian uh thu manglo na hih manun, note na sih matengun hih samsiatnate khempeuh note'
    tungah hong tungin, note hong delhin hong pha ding uh hi. </para>
  <para style="p">
    <verse number="46" style="v" />Note leh na suanlekhakte uh tungah a tawntungin tuate pen lim leh
    na lamdang hi ding hi. </para>
  <para style="p">
    <verse number="47" style="v" />Hih a tampi nate khempeuh om napi-in note in lungdamna leh
    lungsim kipahna tawh { Topa } note' Pasian' na semlo na hih manun, </para>
  <para style="p">
    <verse number="48" style="v" />{ Topa } in note' langah a hong sawl ding na galte uh' na,
    gilkialna leh dangtakna, pum guakin omna, leh na khempeuh kitangsapna tawh, na sem ding uh hi.
    Na galte un note hong suksiat matengin note' ngawngah sik hakkol hong thuah ding uh hi. </para>
  <para style="p">
    <verse number="50" style="v" />{ Topa } in a gamlapi leimong panin muvanlai leeng bangin a
    manlang, amau' pau na theihloh uh minam, thukhualna a neilo minam, khangham mite a zahtaklo,
    khangno mite tungah maipha zong a lak tuanlo minam khat, note' langkhatah hong paipih ding a, </para>
  <para style="p">
    <verse number="51" style="v" />note na sih matengun amaute in na ganhon note uh leh na leitang
    panun a piang gahte hong neksak ding uh hi. Amaute in note hong beisak matengun note-a' dingin
    an, leenggahzu, ahih kei leh sathau, na ganhingte uh ahih kei leh na tuuhon note uh zong hong
    nusiatlo ding uh hi. </para>
  <para style="p">
    <verse number="52" style="v" />Na gamsung uha a om na muan' uh, a sang a muan'huai na kulhpite
    uh a cip khit dong matengin note' khuapite khempeuh sungah amaute in note hong umcih ding uh hi.
    { Topa } na Pasian un note hong piaksa na gamsung khempeuh uhah a om na khuapite khempeuh sung
    uhah note hong umcih ding uh hi. </para>
  <para style="p">
    <verse number="53" style="v" />“Na galte un hong umcihna leh hong lungkhamsakna ding ahi na
    lungkham hun sung uhah { Topa } na Pasian un note a hong piaksa, na sung panun a piang na tanute
    uh leh na tapate uh' sate na ne ding uh hi. </para>
  <para style="p">
    <verse number="54" style="v" />Note lakah a ngeksuak, a cithei pen mipa in a sanggampa, a it a
    zi, leh amah tawh a om a tate a nunung pen' tungah an pia nuamlo ding hi. </para>
  <para style="p">
    <verse number="55" style="v" />Na khuapite khempeuh sung uhah hong umcihna leh na galte un note
    hong lungkhamsakna ding hun sungah bangmah kinei nawnlo ding ahih manin ama nek a tate' sate
    kuamah in midang hawm nuamlo ding hi. </para>
  <para style="p">
    <verse number="57" style="v" />Note lakah a om a ngeksuak, a cithei pen numei, amah ngekin a ci
    neel lua ahih manin a khenuai tawh lei sik ding a ngaihsun ngei vetlo nu in a it a pasal, a
    tanute leh a tapate-a' dingin ama sung panin a piang a tate leh ama sung panin a paikhia a
    nau-nungzuite phallo ding hi. Bang hang hiam cih leh hong umcihna leh na galte un na khuapite
    uhah note hong lungkhamsakna ding lungkhamna sungah bangmah neihlohna hangin amah in tuate nesim
    ding hi. </para>
  <para style="p">
    <verse number="58" style="v" />“Hih a minthang, a zahtakhuai min, { Topa } na Pasian uh na
    kihtak theihna dingun hih laibu sunga kigelh hih thute limtakin zuih ding na ngaihsut kei uh
    leh, </para>
  <para style="p">
    <verse number="59" style="v" />{ Topa } in note leh na suan na khakte uh tungah nasia-in sauvei
    a om gimna, gimna a tuan diak, leh a nasia, nat saute hong tungsak ding hi. </para>
  <para style="p">
    <verse number="60" style="v" />Amah in note' kihtak Egypt natnate note' tungah hong tungsak kik
    ding a, note' tungah tuate kilawilo ding hi. </para>
  <para style="p">
    <verse number="61" style="v" />Note na siat matengun hih thukham laibu sungah a kiciamtehlo
    natna leh gimna khempeuh zong { Topa } in no tungah hong tungsak ding hi. </para>
  <para style="p">
    <verse number="62" style="v" />Note, vantung aksite zahin a tam na hihna sung uhah tawmno bek na
    pha ding uh hi; bang hang hiam cih leh { Topa } na Pasian uh thu na mang kei uh hi. </para>
  <para style="p">
    <verse number="63" style="v" />{ Topa } in note tungah a hong bawlna leh note tampi hong
    phaksakna-ah nuam a sak mah bangin, note tungah siatna tun'sakna leh note suksiatna-ah zong {
    Topa } in nuamsa ding a, a luah dingin na lutna uh leitang panin note hong kilakhia ding hi. </para>
  <para style="p">
    <verse number="64" style="v" />“{ Topa } in leimong khat panin mong khat, mi khempeuhte lakah
    note hong thehthang ding hi. Tua lai-ah note leh na pu na pate un a theih nailoh singlesuang
    tawh a kibawl pasian dangte' na na sem ding uh hi. </para>
  <para style="p">
    <verse number="65" style="v" />Hih minamte lakah oltaka nuntakna na mu kei ding uh a, kiptaka na
    omna ding uh gam na nei kei ding uh hi. { Topa } in tua lai-ah lungsim lin'na, mit gimna, leh
    nuntak tha beina hong pia ding a, </para>
  <para style="p">
    <verse number="66" style="v" />na nuntakna uh lunghimawhin na om tawntung ding uh hi. Sun leh
    zanin na lau ngitnget ding uh a, nuntak lungmuan'na na nei kei ding uh hi. </para>
  <para style="p">
    <verse number="67" style="v" />Na lungsim un a kihtak launa leh na mit un a muh ding nate'
    hangin, zingsangin, ‘Nitak hi leh!’ na ci ding uh a, nitakin, ‘Zingsang hi leh!’ na ci ding uh
    hi. </para>
  <para style="p">
    <verse number="68" style="v" />Note na zin kik ngei nawn kei ding uh hi, ci-in kong ciam
    khualzinna, Egypt gamah teembaw tawh { Topa } in note hong paipih kik ding hi. Tua lai-ah sila
    numei leh sila pasal dingin na galte uh tungah na kizuak ding uh a, ahih hangin kuamah in note
    hong leilo ding hi,” a ci hi. </para>
  <chapter number="29" style="c" />
  <para style="p">
    <verse number="1" style="v" />Hihte pen, Horeb-ah amaute tawh thuciamna a bawlsa banah, Israel
    mite tawh Moab gamah thuciamna a bawl dingin { Topa } in Moses a sawl, a thuciamna kammalte ahi
    hi. </para>
  <para style="p">
    <verse number="2" style="v" />Moses in Israel-te khempeuh samin amaute kiangah, “Egypt gamsung
    note' mit muhah, { Topa } in Faro' tung leh ama nasemte khempeuh leh ama gam khempeuhah a
    bawlna, </para>
  <para style="p">
    <verse number="3" style="v" />note' mit in a muhsa ze-etna lianpite, limte, tua na lamdang
    liante khempeuh na thei khin uh hi. </para>
  <para style="p">
    <verse number="4" style="v" />Ahih hangin tuni dongin { Topa } in note' tungah a thu na telna
    ding uh lungsim hita leh, na muhna ding uh mit hita leh, na zakna ding uh bil hita leh hong pia
    nailo hi. </para>
  <para style="p">
    <verse number="5" style="v" />Kum sawmli sung sehnel gamah note hong makaih khin hi. Note' tung
    panin na puante uh sia nailo a, na khe panun zong na khedapte uh sia nailo hi. </para>
  <para style="p">
    <verse number="6" style="v" />{ Topa } pen na Pasian uh ahihna na theihna dingun nek ding anlum,
    leh dawn ding leenggahzu ahi a, khamtheih zu ahi zongin na ne nai kei uh a, ahi zongin na
    kisapna teng uh hong pia hi. </para>
  <para style="p">
    <verse number="7" style="v" />Hih mun na tun' uh ciangin Heshbon kumpipa Sihon leh Bashan
    kumpipa Og, eite a do dingin hong kuankhia uh a, ahih hangin amaute i zo hi. </para>
  <para style="p">
    <verse number="8" style="v" />Amaute' leitang i la a, Reuben mite, Gad mite, leh Manasseh minam
    alangte tungah luah dingin i pia hi. </para>
  <para style="p">
    <verse number="9" style="v" />Tua ahih ciangin na hihna khempeuh uhah na daupai theihna dingun
    hih thuciamna kammalte khempeuh limtakin na zuih ding uh na ngaihsun ding uh hi. </para>
  <para style="p">
    <verse number="13" style="v" />“{ Topa } na Pasian un tuni-in note tawh a bawl, { Topa } na
    Pasian uh thuciamna sungah na lut theihna dingun, tuni-in amah in ama mi dingin note hong kipsak
    theihna ding, leh note' tungah hong ciamna leh na pu na pate uh Abraham, Isaac, leh Jakob tungah
    a kiciamna bangin, amah, note' Pasian ahih theihna dingin, na minam lutangte uh, na upate uh, na
    uliante uh, Israel mi pasal khempeuh, na taneute uh, na zite uh, na giahphual uhah a om
    peemtate, na sing uh hong tomsakin na tui uh a hong tawisakte-a kipan note khempeuh, tuni-in {
    Topa } na Pasian uh mai-ah na ding uh hi. </para>
  <para style="p">
    <verse number="14" style="v" />Hih kiciamna note bek tawh a bawl hilo a, </para>
  <para style="p">
    <verse number="15" style="v" />tuni-in eite tawh { Topa } i Pasian' mai-ah a ding mite tawh a
    bawl mah bangin tuni-in eite tawh a om nailo i suan i khakte tawh zong a bawl ahi hi. </para>
  <para style="p">
    <verse number="16" style="v" />“Egypt gamah i ten'na leh note in na nawk uh minamte lakah i
    paina na thei uh hi. </para>
  <para style="p">
    <verse number="17" style="v" />A muhdahhuai amau' na, singlesuang a kibawl, ngunlekham a kibawl,
    amaute' lakah a om a milimte uh na mu khin uh hi. </para>
  <para style="p">
    <verse number="19" style="v" />Note lakah numei ahi a, pasal ahi a, innkuan ahi a, minam khat
    ahi zongin, tua minamte' pasian a bia dingin { Topa } i Pasian kiang panin tuni-in a lungsim a
    heikhia a omkhak ding kidawm un. Tua hi kei leh note lakah gu a nei gah kha a gah singkung hong
    bang ding a, hih kiciamna kammalte za napi-in a lungsimah amah thupha kipia tawmin, ‘Ka lungsim
    khauhna tawh ka gamta zongin ka suakta veve ding hi,’ a ci hong om khading hi. Hih in mihoih leh
    misia, a kibangin phiatkhiatna hong suaksak ding hi. </para>
  <para style="p">
    <verse number="20" style="v" />{ Topa } in amah maisaklo ding a, { Topa' } hehna leh hazatna
    meikhu bangin tua mipa' langkhatah khuzaw-in, hih laibu sunga kigelh samsiatnate ama tungah tu
    ding a, { Topa } in a mun khempeuh panin ama min phiat ding hi. </para>
  <para style="p">
    <verse number="21" style="v" />{ Topa } in hih thukham laibu sunga a kigelh thuciam samsiatnate
    khempeuh tawh kizui-in gimna a thuak dingin Israel minamte khempeuh lak panin amah tengkhia ding
    hi. </para>
  <para style="p">
    <verse number="22" style="v" />“Hong khanglai ding, note' nungah hong piang na tate uh, leh a
    gamla gam panin a hong pai gamdang mite in, tua gam' gimngahna leh { Topa } in a natsak
    cinatnate a muh uh ciangin, </para>
  <para style="p">
    <verse number="23" style="v" />‘A gambup pen kaat leh ci, leh nin a kangtum, khai kituhlo,
    bangmah polo, lopa zong a po zawhlohna mun Sodom leh Gomorrah, Admah leh Zeboiim bangin a
    kilawnthal gawp, a hehna leh a sinsona tawh { Topa' } lotgawpte tawh kibang hi,’ ci ding uh hi. </para>
  <para style="p">
    <verse number="24" style="v" />Minam khempeuhte in, ‘Bang hangin { Topa } in hih bangin hih gam
    bawl ahi hiam? Hih hehna lian, bang a cihnopna ahi hiam?’ ci takpi ding uh hi. </para>
  <para style="p">
    <verse number="25" style="v" />Tua ciangin mite in, ‘Amah in Egypt gam panin a paikhiatpih
    lai-in amaute tawh a bawl, a pu a pate uh Pasian ahi { Topa' } thuciamna amaute in nusia-in, </para>
  <para style="p">
    <verse number="26" style="v" />a theih nailoh uh pasian-te leh amah in amaute tungah a piakloh
    pasian dangte' na va semin a biakna hang uh ahi hi. </para>
  <para style="p">
    <verse number="27" style="v" />Tua ahih ciangin a mite tungah { Topa } heh mahmah a, hih laibu
    sunga om samsiatnate khempeuh hih leitungah tungsak hi. </para>
  <para style="p">
    <verse number="28" style="v" />{ Topa } in hehna, sinsona, lungham mahmahna tawh a leitang panun
    amaute zunglot a, tuni-a i muh bangin amaute gamdangah hawlkhia hi,’ ci ding uh hi. </para>
  <para style="p">
    <verse number="29" style="v" />“{ Topa } i Pasian in hong lahkhiat loh thusim om a, ahih hangin
    hih thukham sunga om thute khempeuh i zuih theihna dingin hong lakkhia a, eite leh i suan i
    khakte' zuih tawntung ding ahi hi. </para>
  <chapter number="30" style="c" />
  <para style="p">
    <verse number="1" style="v" />“Note' mai-ah ka koih, na teel ding thu thupha leh samsiatna, hih
    nate khempeuh note tungah hong tungin, { Topa } in note hong hawlkhiatna minamte lakah hih thute
    phawk kikin, </para>
  <para style="p">
    <verse number="2" style="v" />{ Topa } note' Pasian' kiangah note leh na suan na khakte uh
    paikikin, na lungsim khempeuh uh leh na nuntakna khempeuh uh tawh tuni-a kong gen ama thute na
    man' uh ciangin, </para>
  <para style="p">
    <verse number="3" style="v" />{ Topa } na Pasian un note na ngei uh hong bangsak kikin, note
    tungah hehpihna hong nei ding a, { Topa } na Pasian un note hong thehthangna mi khempeuhte lak
    panin note hong kaikhawm kik ding hi. </para>
  <para style="p">
    <verse number="4" style="v" />A kihawlkhia na mite uh van mong pekah a om leh zong, { Topa } na
    Pasian un tua lai panin note hong khawmin, tua lai panin amah in hong paipih ding hi. </para>
  <para style="p">
    <verse number="5" style="v" />Note in na neih theihna dingun, na pu na pate uh neih leitangah, {
    Topa } na Pasian un hong paipih ding a, na pu na pate uh sangin a citheizaw a tamzaw-in note
    hong bawl ding hi. </para>
  <para style="p">
    <verse number="6" style="v" />Note in na lungsim khempeuh uh leh na nuntakna khempeuh uh tawh {
    Topa } na Pasian uh itin na hin'theihna dingun, { Topa } na Pasian un note leh na suanlekhakte
    uh tungah thu man' nopna lungsim hong guan' ding hi. </para>
  <para style="p">
    <verse number="7" style="v" />{ Topa } na Pasian un hih samsiatnate khempeuh, no hong bawlsia na
    galte uh leh na langte uh tungah tungsak ding hi. </para>
  <para style="p">
    <verse number="8" style="v" />Note in { Topa' } thu mangkikin, tuni-a kong gen ama thupiaknate
    khempeuh na zui ding uh hi. </para>
  <para style="p">
    <verse number="10" style="v" />Note in hih thukham laibu sunga kigelh ama thupiaknate leh ama
    thukhamte zui-in, { Topa } na Pasian uh thu na man' uh a, na lungsim khempeuh uh leh na nuntakna
    khempeuh uh tawh { Topa } na Pasian uh lamah na kihei uh leh, { Topa } na Pasian un na sepna
    khempeuh uh, note' suanlekhakte, na ganhingte uh panin a piangte, leh na leitang panun a piang
    khempeuhah nakpi takin hong daupaisak ding hi. Bang hang hiam cih leh na pu na pate uh tungah
    amah a lungkim mah bangin note tungah { Topa } hong lungkim kik ding a, note hong daupaisak ding
    hi. </para>
  <para style="p">
    <verse number="11" style="v" />“Bang hang hiam cih leh tuni-a kong gen hih thupiakna pen note-a'
    dingin a haksa lua hilo a, na zuihlah ding uh zong hilo hi. </para>
  <para style="p">
    <verse number="12" style="v" />Note in, ‘Eite in a thu za-in i sep theihna dingin kua in
    vantungah eite-a' dingin hong paisakin hong laksak ding ahi hiam?’ na cih theihna dingun
    vantunga om hilo hi. </para>
  <para style="p">
    <verse number="13" style="v" />Note in, ‘Eite in a thu za-in i sep theihna dingin kua in tuipi
    galkhatah hong paisakin hong laksak ding ahi hiam?’ na cih theihna dingun tuipi gala om zong
    hilo hi. </para>
  <para style="p">
    <verse number="14" style="v" />A thu, hong nai mahmah hi. Note in na hih theihna dingun na
    kamsung uh leh na lungsim sung uhah om hi. </para>
  <para style="p">
    <verse number="15" style="v" />“Tuni-in na teel dingun note' mai-ah nuntakna leh a hoih na,
    sihna leh siatna ka koih khinzo hi. </para>
  <para style="p">
    <verse number="16" style="v" />{ Topa } na Pasian uh itna, ama lampite totna, ama thupiaknate
    leh ama thukhamte leh ama ngeina kipte zuihna tawh, tuni-a no tungah kong gen ahi { Topa } na
    Pasian uh thupiaknate na man' uh leh, note nungta-in tampi na pha ding uh a, a luah dingin note
    na lutna uh leitang tungah { Topa } na Pasian un note thupha hong pia ding hi. </para>
  <para style="p">
    <verse number="17" style="v" />Ahih hangin na lungsim uh kihei-in, note in amah zuiloin, pasian
    dangte a bia ding leh a na a sem dingin note na kiheikhiat uh leh, </para>
  <para style="p">
    <verse number="18" style="v" />tuni-in note tungah hih thu kong genkhol hi: Note na si ding uh
    a, Jordan kantanin note a lut ding leh a nei dingin na paina uh leitang tungah sauvei na nungta
    kei ding uh hi. </para>
  <para style="p">
    <verse number="19" style="v" />Tuni-in note' langkhatah teci a pang dingin vantung leh leitung
    ka sam a, note' mai-ah na teel dingun nuntakna leh sihna, thupha leh samsiatna ka koih hi. Tua
    ahih ciangin note leh na suanlekhakte uh na hin'theihna dingun nuntakna teel un la, </para>
  <para style="p">
    <verse number="20" style="v" />{ Topa } na Pasian uh itin, ama thu mangin, amah beel un; bang
    hang hiam cih leh { Topa } in na pu na pate uh Abraham, Isaac, leh Jakob tungah piak dingin a
    kiciamsa leitangah note na ten'theihna dingun tua pen note-a' dingin nuntakna leh khan'sauna ahi
    hi,” a ci hi. </para>
  <chapter number="31" style="c" />
  <para style="p">
    <verse number="1" style="v" />Tua ciangin Moses in Israel-te khempeuh tungah a thugen zomlai hi. </para>
  <para style="p">
    <verse number="2" style="v" />Amah in amaute kiangah, “Tuni-in kei kum za leh kum sawmnih ka pha
    ta a, keima ut bangin ka gamtangzo nawn kei hi. { Topa } in kei kiangah, ‘Hih Jordan galkhatah
    na pai kei ding hi,’ hong cizo hi. </para>
  <para style="p">
    <verse number="3" style="v" />{ Topa } na Pasian mahmah uh note' mai-ah hong galkah ding hi.
    Note' mai-ah hih minamte amah in susia ding a, note in amaute na suankhia ding uh hi. { Topa' }
    gensa bangin note' mai-ah Joshua hong galkah ding hi. </para>
  <para style="p">
    <verse number="4" style="v" />{ Topa } in amaute a suksiat lai-in, Amor kumpi Sihon leh Og tung
    leh amau' leitang tungah a bawl bangin amaute tungah bawl ding hi. </para>
  <para style="p">
    <verse number="5" style="v" />{ Topa } in note tungah amaute hong pia ding a, note kong piak
    thupiaknate khempeuh tawh kizui-in amaute tungah na bawl ding uh hi. </para>
  <para style="p">
    <verse number="6" style="v" />Thahat un la, hang un. Lau kei un la, amaute kihta kei un. Bang
    hang hiam cih leh note tawh hong paipa pen { Topa } na Pasian uh ahi hi. Note hong cimawhsaklo
    ding a, hong nusialo ding hi,” a ci hi. </para>
  <para style="p">
    <verse number="7" style="v" />Tua ciangin Moses in Joshua samin, Israel-te khempeuh muhin ama
    kiangah, “Thahat in la hang in. Bang hang hiam cih leh amaute tungah piak dingin { Topa } in
    amau' pute pate tungah a ciamsa leitangah hih mite tawh na pai ding a, nangmah in tua leitang
    amaute na ngahsak ding hi. </para>
  <para style="p">
    <verse number="8" style="v" />Na mai-ah a paipa pen { Topa } ahi hi. Amah in nang hong ompih
    ding a, nang hong cimawhsak loin, zong hong nusialo ding hi. Lau kei in la, lungkia kei in,” a
    ci hi. </para>
  <para style="p">
    <verse number="9" style="v" />Moses in hih Thukham gelhin { Topa' } Thuciamna Singkuang a pua
    Levi mi siampite leh upate khempeuh tungah a pia hi. </para>
  <para style="p">
    <verse number="10" style="v" />Moses in amaute thu pia-in, “Kum sagih a cin' sim, a kisehsa
    suahtaksakna hun, buk pawi hunin, </para>
  <para style="p">
    <verse number="11" style="v" />amah in a teelna mun { Topa } na Pasian uh mai-ah a kilak dingin
    Israel-te khempeuh a pai uh ciangin, amau' zakin Israel-te khempeuh mai-ah hih thukham na sim
    ding uh hi. </para>
  <para style="p">
    <verse number="13" style="v" />Jordan galkhatah a luah dingin na paina uh gamah na nuntak
    laitengun amaute in a thu za-in { Topa } na Pasian uh zahtak ding a theihna ding, leh hih
    thukham thute khempeuh limtakin a sep theihna ding, leh hih thu a thei nailo amau' tate in {
    Topa } na Pasian uh zahtak ding a theihna dingun, numei, pasal, leh naupangte, leh na khuapite
    uh sunga om peemtate, mi khempeuh khawm un,” a ci hi. </para>
  <para style="p">
    <verse number="14" style="v" />Tua ciangin { Topa } in Moses kiangah, “En in, na sih ding hun
    hong nai ta hi. Joshua sam in la, amah ka sawl theihna dingin kikhopna buk sungah hong om un,” a
    ci hi. Tua ciangin Moses leh Joshua pai-in kikhopna buk sungah va om uh hi. </para>
  <para style="p">
    <verse number="15" style="v" />Tua ciangin meii khuam omna puanbuk sungah { Topa } kilang hi.
    Meii khuam, puanbuk kong gei-ah a ding hi. </para>
  <para style="p">
    <verse number="16" style="v" />Tua ciangin { Topa } in Moses kiangah, “En in, na pu na pate
    kiang a zuan ding na hita hi. Nang na om nawnloh ciangin hih mite pen na paina uh mite lakah a
    gamsung pasian-te uh tawh paktat ding uh a, amaute in kei hong nusia-in amaute tawh ka bawl ka
    thuciamna uh siasak ding uh hi. </para>
  <para style="p">
    <verse number="17" style="v" />Tua hun ciangin amaute tungah ka sin so-in, amaute nusia-in ka
    mai ka seel ding a, amaute beimang ding uh hi. Tua ni ciangin amaute in, ‘Eite' lakah i Pasian a
    omloh manin hih siatnate i tungah hong tung hilo ahi hiam?’ a cih theihna dingun amaute tungah
    siatna leh gimna tampi tung ding hi. </para>
  <para style="p">
    <verse number="18" style="v" />Amaute, pasian dangte lamah kihei uh ahih manin amau' gamtatnasa
    siatnate khempeuh hangin tua hun ciangin ka mai ka seel taktak ding hi. </para>
  <para style="p">
    <verse number="19" style="v" />“Tua ahih ciangin hih lai gelh in la, Israel mite hilh in. Hih
    la, kei-a' dingin Israel mite' langkhatah teci a suah theihna dingin amaute tungah hilh in. </para>
  <para style="p">
    <verse number="20" style="v" />Bang hang hiam cih leh a pu a pate uh tungah piak dinga ka
    kiciamna, bawngnawi leh khuaizu tui bangin a luan'na gamah amaute tun'pih khinin, amaute in
    ne-in khamin a thau khit uh ciangin, pasian dangte a bia dingin kihei-in kei hong simmawhin ka
    thuciamna siasak ding uh hi. </para>
  <para style="p">
    <verse number="21" style="v" />Siatna leh haksatnate amaute tungah a tun' ciangin hih la,
    teci-in amaute' langkhatah pang ding hi (bang hang hiam cih leh a suanlekhakte un mangngilhlo
    ding uh hi); bang hang hiam cih leh piak dingin ka kiciam leitangah amaute ka paipih ma-in,
    amau' vaihawm kholh a ngimnate uh ka thei hi,” a ci hi. </para>
  <para style="p">
    <verse number="22" style="v" />Tua ahih ciangin tua ni mahin Moses in hih la gelh a, Israel mite
    a hilh hi. </para>
  <para style="p">
    <verse number="23" style="v" />Tua ciangin { Topa } in Nun' tapa Joshua sawlin, “Thahat in la
    hang in; bang hang hiam cih leh amaute piak dingin ka kiciam leitang tungah Israel mite na
    paipih ding a, nang tawh kong om ding hi,” a ci hi. </para>
  <para style="p">
    <verse number="24" style="v" />Moses in a bei dongin hih Thukham kammalte laibu sungah a gelh a
    man ciangin, </para>
  <para style="p">
    <verse number="25" style="v" />Moses in { Topa' } Thuciamna Singkuang a pua Levi mite thu pia a, </para>
  <para style="p">
    <verse number="26" style="v" />“Hih Thukham laibu la un la, note' langkhatah teci dingin a om
    theihna dingin { Topa } na Pasian uh Thuciamna Singkuang gei-ah koih un. </para>
  <para style="p">
    <verse number="27" style="v" />Bang hang hiam cih leh a lehdo mite leh a lungkhauh thei mite na
    hihna uh ka thei hi. En un, note tawh kei a nungta khawm laipi mahin, tuni-in { Topa } na lehdo
    khin uh hi. Ka sih khit ciangin bangzah takin lehdozaw lai ding na hi uh hiam! </para>
  <para style="p">
    <verse number="28" style="v" />Hih thute amaute' bilah genin, amau' langkhatah teci a pang
    dingin vantung leh leitung ka sap theihna dingin na minam upate uh leh na uliante khempeuh uh
    kei kiangah hong khawm un. </para>
  <para style="p">
    <verse number="29" style="v" />Bang hang hiam cih leh ka sih khit ciangin note sia gamtatin,
    note kong sawlna lampi panin na pial taktak ding lam uh ka thei hi. Note' sepna tawh amah
    hehsakin, { Topa' } muhna-ah a sia gamta ding na hih manun, hong pai ding hunte-ah, note' tungah
    gimna hong tung ding hi,” a ci hi. </para>
  <para style="p">
    <verse number="30" style="v" />Tua ciangin hih la malte a bei dongin Israel a kikhawm
    khempeuhte' zakin Moses in gen a, </para>
  <chapter number="32" style="c" />
  <para style="p">
    <verse number="1" style="v" />“Vantungte aw, ngai un, thu kong gen ding hi. Ka thugente leitung
    in za hen. </para>
  <para style="p">
    <verse number="2" style="v" />Ka thuhilhte guahmal bangin zu-in, ka thugente daitui bangin kia
    hen la, lo ngeek tunga guah phin leh ankung tunga guahzu bang ta hen. </para>
  <para style="p">
    <verse number="3" style="v" />Bang hang hiam cih leh { Topa' } min ka phat ding hi. Eite' Pasian
    a liatna gen un! </para>
  <para style="p">
    <verse number="4" style="v" />“Eite' belh { Topa, } a nasepna kicing a, ama sepna khempeuh
    thumanna ahi hi. Thumanna nei-in, mawhna a neilo Pasian hi a, amah thutangin thuman hi. </para>
  <para style="p">
    <verse number="5" style="v" />Ama tungah amaute gamtat sia uh a, amaute' sitbaan'na hangin ama
    tate hi nawnlo uh hi. Amaute pen a lampial, a lungsim kawi khang mite ahi uh hi. </para>
  <para style="p">
    <verse number="6" style="v" />A hai, ngaihsutna neilo mite aw, tua bangin { Topa } thuk ding na
    hi uh hiam? Amah pen, note a hong piangsak, note hong bawlin a hong kipsak, na pa uh hilo ahi
    hiam? </para>
  <para style="p">
    <verse number="7" style="v" />“A beisa hunte phawk un la, khang tampi hunte ngaihsun un. Na pate
    uh dong le-uh cin, hong hilh ding uh a, na upate uh dong le-uh cin hong gen ding uh hi. </para>
  <para style="p">
    <verse number="8" style="v" />Sang Penpa in minam dangte tungah amau' gamh pia a, mihingte a
    ten'na ding mun a seh ciangin vantung mi a phazah tawh a kizui-in mite' gamgi a phut hi. </para>
  <para style="p">
    <verse number="9" style="v" />Ahi zongin { Topa' } tanh pen ama mite hi a, Jakob' suante pen a
    kipia ama luah ahi hi. </para>
  <para style="p">
    <verse number="10" style="v" />“Amah in sehnel gam, huihpi nun'na gam sungah amaute mu hi. Amah
    in amaute kawi-in kem a, ama mitnauta bangin amaute kem hi. </para>
  <para style="p">
    <verse number="11" style="v" />A bu a vil, a note tungah a kha a zap, a khate zakin a note a
    man, a kha tawh a note a pua muvanlai bangin </para>
  <para style="p">
    <verse number="12" style="v" />{ Topa } bek mah in amaute makaih a, amaute kiangah gamdang
    pasian omlo hi. </para>
  <para style="p">
    <verse number="13" style="v" />“Amah in leitung a sangna-ah amaute tuangsak a, amaute in gamlak
    pana piangte a ne uh hi. Suangpi panin amaute khuaizu hup sakin, meisuang tawh a kibang suang
    panin sathau a nesak hi. </para>
  <para style="p">
    <verse number="14" style="v" />Bawnghon panin bawngnawi thaukhal, tuuhon panin tuunawi, tuunote
    leh tuutalte' thau tawh, Bashan bawnghonte leh keelte, mangbuh hoihpente tawh leenggahtui san na
    dawn uh hi. </para>
  <para style="p">
    <verse number="15" style="v" />“Israel mite thau mahmah uh a, a lehdo thei mi suak uh hi. Note
    thau-in lianpi pha-in, na zol uh hi. Tua ciangin amaute a bawl Pasian amaute in nusia-in, amau a
    Honkhiapa thusimlo uh hi. </para>
  <para style="p">
    <verse number="16" style="v" />Amaute pen pasian dangte tawh ama hazat theihna dingin gamta uh
    a, a kihhuai gamtatnate tawh amaute in amah hehsak uh hi. </para>
  <para style="p">
    <verse number="17" style="v" />Amaute in pasian a hilo dawite, amau' theih ngeiloh pasian-te,
    hong suak nunung pasian thakte, na pu na pate un a theih ngeiloh pasian-te' tungah biakna a pia
    uh hi. </para>
  <para style="p">
    <verse number="18" style="v" />Note a hong Honkhiapa na phawk kei uh a, note a hong suaksak
    Pasian na mangngilh uh hi. </para>
  <para style="p">
    <verse number="19" style="v" />“{ Topa } in tua thu thei a, a tapate leh a tanute in amah hehsak
    uh ahih manin tua ama tate a nolh hi. </para>
  <para style="p">
    <verse number="20" style="v" />Amah in, ‘Amaute' kiang panin ka mai ka seel ding a, amaute'
    thumong bang hong hi hiam, ka en ding hi. Bang hang hiam cih leh amaute a lampial khang mite hi
    a, cihtakna a neilo tate ahi uh hi. </para>
  <para style="p">
    <verse number="21" style="v" />Amaute in pasian a hilote tawh ka hazatna ding hong bawl uh a, a
    milimte uh tawh kei hong hehsak uh hi. Tua ahih ciangin mi-a a gen taaklo mite tawh amaute'
    hazat theihna ding ka bawl ding a, a hai mahmah minam khat tawh amaute ka hehsak ding hi. </para>
  <para style="p">
    <verse number="22" style="v" />Bang hang hiam cih leh ka hehna in mei tawhkuang a, Leinuaite'
    gamdong a kuang hi. Leitung leh a tunga piangte kangtum a, mualte' bulpite kuangsak hi. </para>
  <para style="p">
    <verse number="23" style="v" />“ ‘Amaute' tungah siatna ka khol ding a, amaute' tungah ka
    thaltangte ka zang ding hi. </para>
  <para style="p">
    <verse number="24" style="v" />Gilkialin amaute si ding uh a, a sa mahmah meikuang leh gunei
    natna in amaute netum ding hi. Keimah in amaute a pet dingin ha hiam a nei gamsate amaute a tu
    dingin gu a nei gulte ka sawl ding hi. </para>
  <para style="p">
    <verse number="25" style="v" />Namsau in gamlakah amaute susia-in, inn sungah launa lianpi om
    ding a, tangval leh nungak, naungek nawi nete, samkangte tawh susia khawm ding hi. </para>
  <para style="p">
    <verse number="26" style="v" />Keimah in, “Amaute gamlapi-ah ka thehthang ding a, mite lakah
    amaute a kiphawkna ka beisak ding hi,” ka ci thei ding hi. </para>
  <para style="p">
    <verse number="27" style="v" />Amau' langte in ngaihsun khialin, amaute in, “Eite i gualzo hi. {
    Topa } in hihte khempeuh bawllo hi,” hong ci khading uh ahih manin galte' hong phin ding ka lau
    hi,’ a ci hi. </para>
  <para style="p">
    <verse number="28" style="v" />“Bang hang hiam cih leh amaute, ngaihsutna a neilo minam hi a,
    amaute' sungah thu theihtelna omlo hi. </para>
  <para style="p">
    <verse number="29" style="v" />Amaute a pil hi leh, hih thu theitel ding uh a, amau' thu tawpna
    mu ding uh! </para>
  <para style="p">
    <verse number="30" style="v" />Amau a Honkhiapa in amaute zuakin, { Topa } in amaute piakhia kei
    leh bangci-in mi khat in mi tul khat delh mangin, mi nih in mi tul sawm taisakzo ding ahi hiam? </para>
  <para style="p">
    <verse number="31" style="v" />Bang hang hiam cih leh i galte' pasian eite' Pasian bang hilo a,
    i galte' thungetna a mawkna ahi hi. </para>
  <para style="p">
    <verse number="32" style="v" />Amaute, Sodom leh Gomorrah bangin siahuai uh a, gu nei-in a kha
    leenggah a gah leenggui tawh kibang uh hi. </para>
  <para style="p">
    <verse number="33" style="v" />Amau' leenggahzu pen gulpi gu leh a gupha gul gunei gu tawh
    kibang hi. </para>
  <para style="p">
    <verse number="34" style="v" />“Hihte kei kiangah kikholin, ka vankoihna sungah kisincip hilo
    ahi hiam? </para>
  <para style="p">
    <verse number="35" style="v" />Phulakna leh thukkikna kei-a' hi a, a hun ciangin amaute puk ding
    uh hi. Bang hang hiam cih leh amau' gimngah hun ding hong naita a, amau' siatna ding hong tung
    pah hi. </para>
  <para style="p">
    <verse number="36" style="v" />Bang hang hiam cih leh amaute' vang a beina leh sila leh sila a
    hilote a beina a muh ciangin { Topa } in a mite' dikna kilangsak ding a, ama nasemte tungah
    hehpihna nei ding hi. </para>
  <para style="p">
    <verse number="37" style="v" />Tua ciangin amah in, ‘Amau' pasian-te, a bukna uh suangpi, </para>
  <para style="p">
    <verse number="38" style="v" />amaute' biakpiakna thau ne-in, leenggahzu tawh a biakna uh a
    dawnte koi-ah om ahi hiam? Amaute thosakin note kihuhsak un la, amaute, na kidalna uh hisak un! </para>
  <para style="p">
    <verse number="39" style="v" />“‘Tu-in thei un, keimah a kicipa pen kei ka hi a, kei simloh
    pasian dang kuamah omlo hi. Ka that a, ka nungtasak hi. Ka liamsak a, ka damsak hi. Ka khutsung
    pan a honkhiazo kuamah omlo hi. </para>
  <para style="p">
    <verse number="40" style="v" />Bang hang hiam cih leh vantung lamah ka khut laamto-in ka kiciam
    a, a nungta tawntung ka hih mah bangin, </para>
  <para style="p">
    <verse number="41" style="v" />a tee ka namsau taatin, thu ka khen ciangin, ka galte tungah phu
    ka la ding a, kei hong mudahte ka thukkik ding hi. </para>
  <para style="p">
    <verse number="42" style="v" />Ka thaltangte si ka tawksak ding ding a, ka namsau in mi that
    ding hi — a kithatte leh a kimante, kei hong langpangte, sugawp ding hi,’ a ci hi. </para>
  <para style="p">
    <verse number="43" style="v" />“{ Topa' } mite phat un, no minam dangte aw; bang hang hiam cih
    leh amah in a nasemte' phu la a, alangte thuk-in, ama mite' gam-a' dingin kilemna a bawl hi,” a
    ci hi. </para>
  <para style="p">
    <verse number="44" style="v" />Tua ciangin Moses hong pai-in, mite' zakin amah leh Nun' tapa
    Joshua in hih la malte khempeuh a sut uh hi. </para>
  <para style="p">
    <verse number="45" style="v" />Moses in Israel-te khempeuh tungah hih thute a gen a man ciangin </para>
  <para style="p">
    <verse number="46" style="v" />amaute kiangah, “Hih thu khempeuh limtakin zui un la, na tate un
    a zuih dingin na hilh theihna dingun tuni-a note tungah kong gen thu khempeuh na lungsim uhah
    koih un. </para>
  <para style="p">
    <verse number="47" style="v" />Bang hang hiam cih leh hih pen note-a' dingin a thuneu hiloin
    note' nuntakna hi a, a luah dingin Jordan galkhat na paina uh gam sungah hih thu tawh sauveipi
    na hing ding uh hi,” a ci hi. </para>
  <para style="p">
    <verse number="48" style="v" />Tua ni mahmahin { Topa } in Moses kiangah, </para>
  <para style="p">
    <verse number="49" style="v" />“Jerikho gallam, Moab gam sungah a om Nebo Mual, hih Abarim
    mualtungah kahto in. A neih dingun Israel mite tungah ka piak Kanaan gam gal et in. </para>
  <para style="p">
    <verse number="50" style="v" />Hor Mual tungah na sanggampa Aaron si-in a mite kiangah a kigawm
    bangin, na kahtohna mualtungah si in la, na mite kiangah pai-in kigawm in. </para>
  <para style="p">
    <verse number="51" style="v" />Bang hang hiam cih leh Zin gam, Kadesh khua gei-a Meribah tui
    phual, Israel mite lakah keimah nong upna na siasak a, Israel mite lakah a siangtho-in kei nong
    zahtak kei hi. </para>
  <para style="p">
    <verse number="52" style="v" />Tua ahih manin na mai-ah a om gam na gal muh tei ding a, ahih
    hangin Israel mite ka piak gam sungah nang na pai kei ding hi,” a ci hi. </para>
  <chapter number="33" style="c" />
  <para style="p">
    <verse number="1" style="v" />Hih pen, Pasian' mi Moses in ama sih ma-in Israel mite thupha a
    piakna ahi hi. </para>
  <para style="p">
    <verse number="2" style="v" />Amah in, “Sinai panin { Topa } hong pai a, Sinai panin eite-a'
    ding hong suakkhia hi. Paran Mual panin hong taangkhia a, a taklam khutah meikuang tawi-in, mi
    siangtho tul sawmte kiang panin a hong pai hi. </para>
  <para style="p">
    <verse number="3" style="v" />Hi taktak hi; amah in a mite it a, ama tungah a ki-ap mi khempeuh
    a khutsungah om hi. Tua ahih ciangin amaute in na kalsuanna hong zui uh a, nang tung panin
    lamlahna ngah uh hi. </para>
  <para style="p">
    <verse number="4" style="v" />Jakob mihonte' neih dingin Moses in kote tungah ngeina khat hong
    pia hi. </para>
  <para style="p">
    <verse number="5" style="v" />Mite' makaite kikhawmin, Israel minamte khempeuh a kikaihkhop
    ciangin, ama mi Israel-te lakah { Topa, } kumpi a suak hi,” a ci hi. </para>
  <para style="p">
    <verse number="6" style="v" />Reuben minamte' thu gen a, “Reuben nungta-in si kei hen la, ama
    mite zong mi tawm hi kei ta hen,” a ci hi. </para>
  <para style="p">
    <verse number="7" style="v" />Tua ciangin Judah minamte' thu genin, “{ Topa } aw, Judah' aw ngai
    in la, a mite kiangah amah paipih in. Na khutte tawh ama-a' ding do in la, a galte' dona-ah a
    huhpa hi in,” a ci hi. </para>
  <para style="p">
    <verse number="8" style="v" />Tua ciangin Levi minamte' thu genin, “Levi tungah na Thummim pia
    in la, na midikpa tungah na Urim pia in. Massah-ah na ze-et mipa, Meribah tuite-ah na kitotpihpa
    ahi hi. </para>
  <para style="p">
    <verse number="9" style="v" />A nu leh a pa sangin nangmah hong thupi ngaihsutzaw uh a, ‘Amaute
    ka thupi sim kei hi,’ a cipa ahi hi. Amah in a sanggamte paaikhia-in, a tate donlo hi. Bang hang
    hiam cih leh Levi minamte in na thu hong mangin, na thuciamna zui uh hi. </para>
  <para style="p">
    <verse number="10" style="v" />Amaute in na ngeina kipte Jakob suante hilhin, na thukhamte
    Israel-te hilh ding uh hi. Amaute in na mai-ah paknamtui hong koihin, na biakna tau tungah
    meihal biakna bup hong koih ding uh hi. </para>
  <para style="p">
    <verse number="11" style="v" />{ Topa } aw, ama nate tungah thupha pia in la, a khut tawh a
    sepnate saang in. A galte' kawng sutan in la, a ding kikzo nawnlo dingin amah a mudahte sugawp
    in,” a ci hi. </para>
  <para style="p">
    <verse number="12" style="v" />Benjamin minamte' thu genin, “{ Topa } in a it mipa ama kiangah
    nuam takin om hi. Amah in sun tawntung kemin, amaute lakah om hi,” a ci hi. </para>
  <para style="p">
    <verse number="13" style="v" />Josef minamte' thu genin, “{ Topa } in ama leitang, tung lamah a
    om vantung letsong hoihpente, leh nuai-a om a thuknate tawh, </para>
  <para style="p">
    <verse number="14" style="v" />ni hanga gah a hoihpente, leh kha hanga piang a hoihpente tawh, </para>
  <para style="p">
    <verse number="15" style="v" />tanglai mualte tunga piang a hoih a limci pente leh tawntung
    mualte' hauhna tawh, </para>
  <para style="p">
    <verse number="16" style="v" />leitung leh a tunga om letsong hoihpente leh sawlbawk lakah a
    tengpa' maipha tawh thupha pia ta hen. Hihte khempeuh, Josef tungah tung hen la, a sanggamte
    lakah ulian ahi mipa' lu tungah tung ta hen. </para>
  <para style="p">
    <verse number="17" style="v" />A tacil, bawngtal bangin thahat a, a kite, gamsial kite tawh
    kibang hi. Amah in tuate tawh mite nawt ding a, leimong dongah amaute khempeuh phul ding hi.
    Efraim mi tul sawmte tua bang hi a, Manasseh minam tul tampite zong tua bangmah ahi hi,” a ci
    hi. </para>
  <para style="p">
    <verse number="18" style="v" />Zebulun minamte' thu genin, “Zebulun aw, na paikhiatna-ah lungdam
    in. Issakhar aw, na puanbukte sungah lungdam in. </para>
  <para style="p">
    <verse number="19" style="v" />Amaute in a mual uhah mite sam ding uh a, amaute in tua lai-ah
    biakpiakna mante pia ding uh hi. Bang hang hiam cih leh amaute in tuipi tung leh sehnel sungah
    na manpha kiseelte ngah uh hi,” a ci hi. </para>
  <para style="p">
    <verse number="20" style="v" />Gad minamte' thu genin, “Gad a lianin a bawlpa in thupha ngah ta
    hen! Gad in humpinelkai bangin buk khikhe a, amah in a baan leh a luzang, a balkham hi. </para>
  <para style="p">
    <verse number="21" style="v" />Amah in lei hoihpenna mun ama-a' dingin teel hi. Bang hang hiam
    cih leh a ukpa' tanh kikoihcingsak hi. Mi makaite' ngahte mah amah zong kingahsak a, amah in
    Israel-te tawh { Topa' } thupiakna leh thuman khennate a sem hi,” a ci hi. </para>
  <para style="p">
    <verse number="22" style="v" />Dan minamte' thu genin, “Dan pen Bashan panin a diangkhia
    humpinelkai no ahi hi,” a ci hi. </para>
  <para style="p">
    <verse number="23" style="v" />Naftali minamte thu genin, “O Naftali, maipha tawh nuam a sa, {
    Topa' } thupha tawh a kidim, bualtuite leh leitaw lam a neipa,” a ci hi. </para>
  <para style="p">
    <verse number="24" style="v" />Asher minamte thu genin, “Asher in tapa dangte sangin thupha
    ngahzaw ta hen. A sanggamte' pahtak hi hen la, a gam sungah oliv thau kidim ta hen. </para>
  <para style="p">
    <verse number="25" style="v" />Na khuapite, sik leh sumngo tawh kidal ding a, na nuntak laiteng
    na thahatna tua bang hi ding hi,” a ci hi. </para>
  <para style="p">
    <verse number="26" style="v" />“Israel aw, nangmah huh dingin vantungah a tuang a liatna tawh
    vanpi-ah a om, Pasian tawh a kibang kuamah dang omlo hi. </para>
  <para style="p">
    <verse number="27" style="v" />Tawntung Pasian pen nangma omna hi a, nangmah huh dingin tawntung
    khutte a om hi. Amah in na mai-ah galte nawtkhia-in, ‘Susia un,’ ci hi. </para>
  <para style="p">
    <verse number="28" style="v" />Tua ahih ciangin Israel mite lungmuangin om ding uh hi. Jakob
    suante bek an leh leenggahzu gamah om hi. Hi taktak hi, a vantungte in daitui hong khiatsuk hi.
    Israel aw, mi nuamsa na hi hi. Nang hong kihuhna lum leh na gualzawhna lum leh na gualzawhna
    namsau ahi { Topa } in nang banga a hotkhiat mi kua om ahi hiam? </para>
  <para style="p">
    <verse number="29" style="v" />Na galte in hong mai-etin, na kiangah hong pai ding uh a, amaute
    na tuancil ding hi,” a ci hi. </para>
  <chapter number="34" style="c" />
  <para style="p">
    <verse number="1" style="v" />Tua ciangin Moab zanglei panin Jerikho gal Nebo Mual, Pisgah
    dawnah Moses paito hi. Tua ciangin { Topa } in gam khempeuh, Gilead gam pan Dan ciangdong, </para>
  <para style="p">
    <verse number="2" style="v" />Naftali gam khempeuh, Efraim leh Manasseh gam, Judah gam khempeuh
    Nitumna Tuipi dong, </para>
  <para style="p">
    <verse number="3" style="v" />Negeb gam, leh nisuh kung khuapi kuam a kici Jerikho panin Zoar
    ciangdong a kikhung zanglei a lak hi. </para>
  <para style="p">
    <verse number="4" style="v" />Tua ciangin { Topa } in ama kiangah, “Hih gam, Abraham, Isaac, leh
    Jakob tungah kiciamin, ‘Na suanlekhakte uh tungah ka pia ding hi,’ ka cih leitang ahi hi. Na mit
    tawh nang kong musak khin a, ahih hangin tua lai-ah nang na pai kei ding hi,” a ci hi. </para>
  <para style="p">
    <verse number="5" style="v" />Tua ahih ciangin { Topa' } thugenna bangin { Topa' } nasem Moses
    pen Moab gamah si a, </para>
  <para style="p">
    <verse number="6" style="v" />Bethpeor galkhat, Moab gam kuamah amah kiphum hi. Ahih hangin
    tuhun dongin a kiphumna mun kuamah in theilo hi. </para>
  <para style="p">
    <verse number="7" style="v" />Moses a sihin kum za leh kum sawmnih pha hi. A mit maanglo a, a
    tha ngeina zong kiamlo hi. </para>
  <para style="p">
    <verse number="8" style="v" />Moab zanglei-ah Israel mite ni sawmthum sung Moses hangin a kah
    khit uh ciangin Moses hangin kahna leh thumna a veng ta hi. </para>
  <para style="p">
    <verse number="9" style="v" />Tua ciangin Moses in, ama tungah a khut nga khin ahih manin Nun
    tapa Joshua lungsim pilna tawh a kidim hi. Tua ahih ciangin Israel mite in ama thu mangin, {
    Topa } in Moses a thupiaksa bangin a gamta uh hi. </para>
  <para style="p">
    <verse number="10" style="v" />Israel mite sungah Moses bangin { Topa } in maitang kimu-in a
    theih kamsang dang kuamah omlo hi. </para>
  <para style="p">
    <verse number="11" style="v" />Egypt gam sungah Faro leh a nasemte leh a gam khempeuhah a hih
    dingin { Topa } in ama tungah a piak limte leh na lamdangte khempeuh a nei kuamah dang omlo hi. </para>
  <para style="p">
    <verse number="12" style="v" />Israel-te khempeuh muhna-ah Moses in a hih a lian vangliatna leh
    a lauhuaite khempeuh a hih thei, amah tawh a kibang kuamah dang omlo hi. </para>
</usx>