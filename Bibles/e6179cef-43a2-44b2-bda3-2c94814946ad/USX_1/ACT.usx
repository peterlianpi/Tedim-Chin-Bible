<?xml version="1.0" encoding="utf-8"?>
<usx version="2.0">
  <book code="ACT" style="id">Acts</book>
  <para style="mt">Acts</para>
  <chapter number="1" style="c" />
  <para style="p">
    <verse number="2" style="v" />Lawm Theofilas aw, Lai ka hong gelh masakna sungah Jesuh in nasep a kipat tunga kipanin vantungah amah a kilaktoh hun ciangdong, a thuhilhna leh a septe khempeuh cingtakin ka gelh hi. Ama sawltak dingin a teelsa mite, Kha Siangtho tung tawnin thu a vaikhak khit ciangin vantungah amah kilato hi.
  </para>
  <para style="p">
    <verse number="3" style="v" />Ama sih khitzawh ni sawmli sung amaute tungah tam veipi kilang a, amah a nungta taktak ahihna teltakin a kithei ahi hi. Amaute in amah mu uh a, Pasian' Ukna thu amaute tungah a gen hi.
  </para>
  <para style="p">
    <verse number="4" style="v" />Amaute tawh a omkhawm laitakin amah in amaute kiangah, “Jerusalem khua panin paikhia kei un la, note kiangah ka hong gensa ka Pa' hong kamciam thu na ngak un.
  </para>
  <para style="p">
    <verse number="5" style="v" />Johan in tui sungah mite phum a, ahi zongin a sawtloin Pasian in Kha Siangtho tawh note hong kidimsak ding hi,” ci-in thu a pia hi.
  </para>
  <para style="p">
    <verse number="6" style="v" />Tua bangin Jesuh tawh a omkhawm laitakun sawltakte in Jesuh kiangah, “Topa aw, tutungin Israel minamte tungah ukna aana na piakik ding hiam?” ci-in a dot uh ciangin
  </para>
  <para style="p">
    <verse number="7" style="v" />Jesuh in, “Ka Pa in ama thu tawh a sehsa hun leh nite, cik ciangin hong tungding cih thu note' theihding thu hilo hi.
  </para>
  <para style="p">
    <verse number="8" style="v" />Ahi zongin note tungah Kha Siangtho hong tun' ciangin vangliatna tawh na kidim ding uh a, Jerusalem khuasung, Judea gamsung, Samaria gamsung, leh leimong dongin note in keima thu na gen ding uh hi,” ci-in a dawng hi.
  </para>
  <para style="p">
    <verse number="9" style="v" />Hih thu a genkhit ciangin amaute' muhtangpi mahin vanah Jesuh kilato a, meiipi in liah ahih manin amah mu thei nawnlo uh hi.
  </para>
  <para style="p">
    <verse number="10" style="v" />Tua bangin Jesuh a kilaktoh ciangin amaute in vantung lam enenin a om laitakun amaute kiangah puanpak a silh mi nih hong dingvat a,
  </para>
  <para style="p">
    <verse number="11" style="v" />“Galilee mite aw, bang hangin vantung lam enin ding niloh na hi uh hiam? Note kiang panin vantungah a kilato hih Jesuh pen, vantungah a paitoh na muh uh bang teekteek mahin khatvei hong paisuk kik ding hi,” a ci uh hi.
  </para>
  <para style="p">
    <verse number="12" style="v" />Tua ciangin Jerusalem pan tai lang bang a gamla tua Oliv Mual tung panin Jerusalem-ah sawltakte a ciahkik uh hi.
  </para>
  <para style="p">
    <verse number="13" style="v" />Jerusalem a tun' uh ciangin amauteng, Peter, Johan, James leh Andru, Filip leh Thomas, Bartholomew leh Matthai, Alfeas' tapa James, Simon (gam khualpa), leh James' tapa Judas a tun'na uh inn dei-ah a kahto uh hi.
  </para>
  <para style="p">
    <verse number="14" style="v" />Numeite, Jesuh' nu Mary, leh Jesuh' naute tawh thungen khawm dingin a kikhawm zelzel uh hi.
  </para>
  <para style="p">
    <verse number="15" style="v" />Tua khit a sawtloin thu um mi za khat leh sawmnih bang a kikhop khawm laitakun Peter hong dingin thu hong gen a,
  </para>
  <para style="p">
    <verse number="16" style="v" />“Lawmte aw, Jesuh a mante lam a lak Judas thu, Kha Siangtho in David' kam panin a genkholhna Lai Siangtho sung thu a tun'ding kisam hi.
  </para>
  <para style="p">
    <verse number="17" style="v" />Judas pen eite tawh na a semkhawm dingin a kiteelkhia ahih manin eima pawl mi ahi hi.
  </para>
  <para style="p">
    <verse number="18" style="v" />(“Tu-in hih mipa in a gitloh gamtatna thamanin a ngah sum tawh amah in lo khat lei a, tua lo sungah kia-in a si hi. Amah kitamzan a, a sungkua khempeuh kithehkek hi.
  </para>
  <para style="p">
    <verse number="19" style="v" />Jerusalem khuasunga teng mi khempeuh in hih thu za uh a, amau' pau-in tua lo pen ‘Akeldama,’ ci uh hi. Akeldama a khiatna in, ‘Mi Thahna Lo,’ a cihna ahi hi.)
  </para>
  <para style="p">
    <verse number="20" style="v" />“Bang hang hiam cih leh Late Laibu sungah, ‘Ama ten'na mun gamdai hen la, tua munah kuamah teng kei hen,’ kici a, tua banah, ‘Ama nasep midang khat in sem ta hen,’ ci-in kigelh hi.
  </para>
  <para style="p">
    <verse number="22" style="v" />“Tua ahih ciangin Topa Jesuh' thawhkikna thu teci pangin a hong genpih dingin Judas tangin mi khat i lakding kisam hi. Tua mipa pen Johan' tuiphum kipat huna kipanin Jesuh vanah a kilaktoh hun ciangdong, Jesuh' nasepna khempeuhah eite tawh a omkhawm mi khat ahih ding kisam hi,” a ci hi.
  </para>
  <para style="p">
    <verse number="23" style="v" />Tua ciangin amaute in Josef (min dang nih a nei, Barsabbas leh Justas zong a kicipa) leh Matthias a pulak uh hi.
  </para>
  <para style="p">
    <verse number="25" style="v" />Tua ciangin amaute in thu ngen uh a, “Mihing khempeuh' lungsim sung thu a thei Topa aw, ama omna dingin a kilawm munah a om dingin sawltak nasep panin a hong paisan Judas tangdingin, hih mi nih sung panin na teel penpen hong hilh in,” a ci uh hi.
  </para>
  <para style="p">
    <verse number="26" style="v" />Tua ciangin a teelna dingun lai ai san uh a, Matthias in ngah ahih manin sawltak sawmlekhatte tawh a kisim khawm pah hi.
  </para>
  <chapter number="2" style="c" />
  <para style="p">
    <verse number="1" style="v" />Pentekos ni hong tun' ciangin Jesuh a um mi khempeuh mun khatah kikhawm uh hi.
  </para>
  <para style="p">
    <verse number="2" style="v" />Tua laitakin huihpi nung bangin huging khat hong tungvat a, amaute' kikhopna innsung khempeuh hong dim hi.
  </para>
  <para style="p">
    <verse number="3" style="v" />Tua ciangin leii tawh a kibang meikuang bang pian amaute lakah hong kithehthang a, tuate in mi khempeuh sukha kim hi.
  </para>
  <para style="p">
    <verse number="4" style="v" />Amaute khempeuh Kha Siangtho tawh kidim uh a, tua Kha in minam dangte' pau tawh amaute a pau theisak hi.
  </para>
  <para style="p">
    <verse number="5" style="v" />Tua laitakin biakna pawi siim dingin gam tuamtuam panin a hong pai Jew mi biakna hahkat mi tampi tak, Jerusalem khuasungah a om uh hi.
  </para>
  <para style="p">
    <verse number="6" style="v" />Hih huging a zak uh ciangin mihon tampi tak hong kikhawm uh a, hih Jesuh a um mite' thugen pen amau' pau ciatin za uh ahih manin lamdang a sa mahmah uh hi.
  </para>
  <para style="p">
    <verse number="7" style="v" />Amaute in hih thu lamdangsa mahmah uh ahih manin, “Hih thugen mite pen Galilee mi vive hilo ahi hiam?
  </para>
  <para style="p">
    <verse number="8" style="v" />Tua hinapi-in bang hangin amaute' thugen pen eima pau ciatin za ihi hiam?
  </para>
  <para style="p">
    <verse number="9" style="v" />Eite pen Parthia gam, Media gam, Elam gam, Mesopotamia gam, Judea gam, Kappadosia gam, Pontas gam, Asia gam,
  </para>
  <para style="p">
    <verse number="10" style="v" />Frigia gam, Pamfilia gam, Egypt gam, leh Sairin khuapi gei-a om Libya gamte pan ihi a, pawlkhatte Rom gam pan ihi hi.
  </para>
  <para style="p">
    <verse number="11" style="v" />Jew mite leh Gentail mi Jew biakna a zuite ihi a, pawlkhatte pen Krete gam leh Arabia gam pan ihi hi. Tua bang hinapi-in, Pasian' sep na lamdang liante a kigenna eima pau ciatin i za hi,” a ci uh hi.
  </para>
  <para style="p">
    <verse number="12" style="v" />Amaute in lamdangsa-in lungmang mahmah uh a, “A bangci thu ahi hiam?” ci-in khatlekhat a kidong uh hi.
  </para>
  <para style="p">
    <verse number="13" style="v" />Ahi zongin mi pawlkhatte in hih Jesuh a umte simmawhbawl uh a, “Zukham ahi uh hi,” ci-in a zahko uh hi.
  </para>
  <para style="p">
    <verse number="14" style="v" />Tua ciangin sawltak sawmlekhatte tawh a omkhawm Peter hong dingto-in, mihonte tungah nakpi takin thu hong gen a, “Ka mipih ahi Jew mite leh Jerusalem khuasunga om mi khempeuhte aw, hih thupiang hong gen ding ka hih manin limtakin na ngai un.
  </para>
  <para style="p">
    <verse number="15" style="v" />Tuhun pen zingsang nai kua hi pan ahih manin, note' ngaihsut bangin hih mite zukham hilo uh hi.
  </para>
  <para style="p">
    <verse number="16" style="v" />Hih thupiang pen kamsang Joel in a gensa thu hi a, tua sungah,
  </para>
  <para style="p">
    <verse number="17" style="v" />‘Pasian in hih bangin gen hi: Nitawp ni ciangin, mi khempeuh tungah ka Kha ka sung ding a, na tanute uh leh na tapate un keima thu taangko ding uh hi; na tangvalte un maang mu ding uh a, na puteekte un mang man ding uh hi.
  </para>
  <para style="p">
    <verse number="18" style="v" />Tua ni ciangin ka nasem numeite leh ka nasem pasalte' tung nangawnah ka Kha ka sung ding a, amaute in keima thu gen ding uh hi.
  </para>
  <para style="p">
    <verse number="19" style="v" />Tua ciangin vantung leh leitungah hilhkholhna lim leh na lamdang ka bawl ding hi. Sisan kiluan'sakna, meikatna leh meikhu sahpi hong om ding hi.
  </para>
  <para style="p">
    <verse number="20" style="v" />Topa' ni, a lian thupi ni, hong tun'ma-in ni hong mialin, kha, sisan hong bang ding hi.
  </para>
  <para style="p">
    <verse number="21" style="v" />Ahi zongin Topa tungah huhna a ngen khempeuh in hotkhiatna ngah ding uh hi,’ ci-in a kigelh hi.
  </para>
  <para style="p">
    <verse number="22" style="v" />“Ka mipih Israel-te aw, hih ka thugen na ngai un: Nazareth khuami Jesuh tung tawnin Pasian in lim leh na lamdangte bawlin na hong sem ahih manin, Jesuh pen Pasian' sawl nasem ahihna teltakin na thei uh hi. Hih thu pen note lakah a piang thu ahih manin nomau mahmah in na thei uh hi.
  </para>
  <para style="p">
    <verse number="23" style="v" />Pasian in thu a ma theihkholhna leh ama geelna tawh kizui-in note' khutsungah tua Jesuh a hong piakding a ngaihsutsa hi a, note in singlamteh tungah khai-in migilote' khut tawh amah na that uh hi.
  </para>
  <para style="p">
    <verse number="24" style="v" />Ahi zongin Pasian in misite lak panin amah hingkiksak a, sihna in amah lencip zolo ahih manin sihna hanga gimna panin amah a suaktasak hi.
  </para>
  <para style="p">
    <verse number="25" style="v" />Bang hang hiam cih leh David in ama thu a genna-ah, “‘Topa ka maingat tawntung a, ka taklamah amah om ahih manin lungkhamna ka thuak kei ding hi.
  </para>
  <para style="p">
    <verse number="26" style="v" />Tua ahih manin ka lungdam a, kei ka nuam hi. A si thei mihing ka hih lel hangin lungmuang takin ka om ding hi.
  </para>
  <para style="p">
    <verse number="27" style="v" />Bang hang hiam cih leh misite' gamah kei nong nusiacip kei ding a, na nasem keimah muatna nong thuaksak kei ding hi.
  </para>
  <para style="p">
    <verse number="28" style="v" />Nangmah in nuntakna lampi na hong lak khin a, nong ompihna tawh kei nong lungdamsak hi,’ ci hi.
  </para>
  <para style="p">
    <verse number="29" style="v" />“Sanggamte aw, note' theihdingin i pupi David' thu a teltakin kong gen ding hi. Amah si-in kivui a, a han zong tu mahmahin eite kiangah omlai hi.
  </para>
  <para style="p">
    <verse number="30" style="v" />David pen kamsang hi a, ama tunga Pasian' thuciam a thei hi. Ama suante khat, amah bang teek mahin kumpi-in a bawlna ding Pasian in thu a ciam hi.
  </para>
  <para style="p">
    <verse number="31" style="v" />Pasian in a sep ding thu David in mukhol ahih manin, ‘Mi site gamsungah amah kinusia lo a, a sa a muat kei hi,’ ci-in a gen ciangin, Khrih' thawhkikna ding thu a gengen ahi hi.
  </para>
  <para style="p">
    <verse number="32" style="v" />Pasian in sihna panin hih Jesuh hingkiksak a, kote khempeuh pen hih thu a thei teci vive ka hi uh hi.
  </para>
  <para style="p">
    <verse number="33" style="v" />Amah in Pasian' taklamah omna dongin liatna ngah a, ama tungah Pasian in a ciamsa Kha Siangtho zong a ngahkhin hi. Tu laitaka na muh na zak uh nate pen kote tungah a hong piak tua Kha Siangtho ahi hi.
  </para>
  <para style="p">
    <verse number="35" style="v" />David pen vantungah a kahtohloh hangin amah in, ‘Topa in keima Topa kiangah: Na khe nuai-ah na galte kong koihsak matengin ka taklamah na tu in, ci-in gen hi,’ ci hi.
  </para>
  <para style="p">
    <verse number="36" style="v" />“Tua ahih ciangin singlamteh tungah na thah uh hih Jesuh pen Pasian in Topa leh Khrih-in a bawl khitna thu, Israel mi khempeuh in teltakin thei ta un,” a ci hi.
  </para>
  <para style="p">
    <verse number="37" style="v" />Amaute in hih thu a zak uh ciangin a lungsim uh nakpi takin sukha a, Peter leh sawltak dangte kiangah, “Sanggamte aw, bangci gamtat ding ka hi uh hiam?” ci-in a dong uh hi.
  </para>
  <para style="p">
    <verse number="38" style="v" />Tua ciangin Peter in amaute kiangah, “Na mawhna uh kisik un la, na mawhna uh hong kimaisak theihna dingin Jesuh Khrih min tawh tui kiphum ciat un. Tua hi leh Pasian' piakkhong Kha Siangtho na ngah ding uh hi.
  </para>
  <para style="p">
    <verse number="39" style="v" />Bang hang hiam cih leh Pasian in ama kamciamna pen note tung, na suan na khakte uh tung leh gamlapi-a om mi khempeuh, i Topa Pasian in a sap mi khempeuh tungah a hong bawl ahi hi,” ci-in a dawng hi.
  </para>
  <para style="p">
    <verse number="40" style="v" />Tua ciangin Peter in amaute tungah thu tampi genthuahin hanthawn a, “Hih migilote' gimthuak ding na tuahkhak lohna dingun nomau mah in na suahtakna ding uh lampi zong ciat un,” a ci hi.
  </para>
  <para style="p">
    <verse number="41" style="v" />Mi tampi in ama thugen umin tui kiphum uh a, tua ni-in mihing tul thum bang kibehlap uh hi.
  </para>
  <para style="p">
    <verse number="42" style="v" />Amaute in sawltakte tung panin thu sinin amaute tawh kikhawl uh a, amaute tawh an nekhawmin, thu zong a ngenkhawm uh hi.
  </para>
  <para style="p">
    <verse number="43" style="v" />Sawltakte in lim leh na lamdang tampi bawl uh a, mi khempeuh in lamdang sa mahmah uh hi.
  </para>
  <para style="p">
    <verse number="44" style="v" />Thu um khempeuh kikhawlin omkhawm uh a, a neihsate uh zong a neikhawm uh hi.
  </para>
  <para style="p">
    <verse number="45" style="v" />Amaute in a neih a lamteng uh zuak uh a, a sumte pen amau kisapna tawh kizui-in amaute lakah a hawm uh hi.
  </para>
  <para style="p">
    <verse number="46" style="v" />Nisimin biakinn-ah kikhawm uh a, a innte uhah an nekhawmin, lungdamna leh kiniamkhiatna tawh a ne ciat uh hi.
  </para>
  <para style="p">
    <verse number="47" style="v" />Pasian phat uh a, khatlekhat thupha kideihsakin a om uh hi. Pasian in nisimin hotkhiatna a ngah mi kibehlapsak tawntung hi.
  </para>
  <chapter number="3" style="c" />
  <para style="p">
    <verse number="1" style="v" />Nikhat, thunget hun nitak nai thum laitakin biakinn-ah Peter leh Johan a pai uh hi.
  </para>
  <para style="p">
    <verse number="2" style="v" />Kongpi Hoih a kici gei-ah a suahtunga kipan a khebai mi khat na om hi. Biakinn-ah a pai mite tung panin sum a ngen dingin nisimin hih kongpi gei-ah amah hong kikoih zel hi.
  </para>
  <para style="p">
    <verse number="3" style="v" />Peter leh Johan, biakinn-ah a hong pai a muh ciangin sum a na ngen hi.
  </para>
  <para style="p">
    <verse number="4" style="v" />Amaute gel in tua mipa limtakin en uh a, Peter in, “Kote hong en dih in,” a ci hi.
  </para>
  <para style="p">
    <verse number="5" style="v" />Bang khat peuhpeuh ngahding, ci-in kilamen ahih manin amaute a en hi.
  </para>
  <para style="p">
    <verse number="6" style="v" />Peter in ama kiangah, “Sum ka nei peuhmah kei hi; ahi zongin ka neih kong pia ding hi. Nazareth khuami Jesuh Khrih min tawh, dingin lam na paina dingin thu ka hong pia hi,” a cih khit ciangin,
  </para>
  <para style="p">
    <verse number="7" style="v" />a taklam khutin lenin kaito a, thakhat thu-in a khe leh a siakmitte hong khauhpah hi.
  </para>
  <para style="p">
    <verse number="8" style="v" />Tua ciangin amah hong diangin dingto a, lam a pai kawikawi hi. Tua ciangin biakinn-ah amaute zui a, lam paikawm diangkawmin Pasian a phat hi.
  </para>
  <para style="p">
    <verse number="9" style="v" />Mi khempeuh in amah lam pai-in Pasian a phatna mu uh a,
  </para>
  <para style="p">
    <verse number="10" style="v" />biakinn Kongpi Hoih gei-ah sum ngenin a tupa hi, ci-in a thei uh hi. Ama tunga thupiang a muh uh ciangin lamdang a sa mahmah uh hi.
  </para>
  <para style="p">
    <verse number="11" style="v" />Tua mipa in Peter leh Johan beel cinten a, mi khempeuh in hih thupiang lamdangsa uh ahih manin amaute' omna Solomon' Talap a kici-ah mite a hong tai uh hi.
  </para>
  <para style="p">
    <verse number="12" style="v" />Peter in hih mite a muh ciangin amaute kiangah, “Ka mipih Israel mite aw, bang hangin hih thupiang lamdangsa a, bang hangin ko hong hici et na hi uh hiam? Hih mipa lam ka paisak theihna uh, komau' vang leh komau' hoihna hang sa na hi uh hiam?
  </para>
  <para style="p">
    <verse number="13" style="v" />I pupite Abraham, Isaac, leh Jakob Pasian in a nasem Jesuh tungah ama vangliatna a pia hi. Note in aana neite khutsungah tua Jesuh na pia uh a, Pilat mangpa in amah khahdingin a ngaihsut khit ciang nangawnin Pilat' maitang mahah amah na nial teitei uh hi.
  </para>
  <para style="p">
    <verse number="14" style="v" />Amah mihoih mi siangtho hinapi-in, amah na nial zawsop uh a, mi that khat a khahkhiatna dingin Pilat kiangah na ngen uh hi.
  </para>
  <para style="p">
    <verse number="15" style="v" />Tua ahih ciangin mite tungah nuntakna a piapa na that uh a, ahi zongin sihna panin Pasian in amah hingkiksak hi. Kote gel pen hih thu a thei teci ka hi uh hi.
  </para>
  <para style="p">
    <verse number="16" style="v" />Hih Jesuh min' vangliatna in hih khebai mipa tungah thahatna a pia ahi hi. Note khempeuh in na theih uh mah bangin hih mipa bangzah takin khebai ahih hangin Jesuh upna leh ama min hangin hih mipa in dam siangthona a ngah ahi hi.
  </para>
  <para style="p">
    <verse number="17" style="v" />“Tua ahih ciangin sanggamte aw, note leh na makaite uh hih bangin Jesuh tungah na gamtatna uh na theihlohna hang uh hi, ci-in ka thei hi.
  </para>
  <para style="p">
    <verse number="18" style="v" />Ama Khrih in a thuakna ding thu, Pasian in tanglai pekin kamsangte khempeuh tung tawnin genkhol a, tu-in hih bangin a thugen kholhna a hong tungsak ahi hi.
  </para>
  <para style="p">
    <verse number="20" style="v" />Tua ahih ciangin na mawhnate uh hong sawpsiangsak theihna ding, Topa kiang panin a hong pai lungsim nopna hun na ngah theihna ding uh leh note-a' dingin a sehsa Jesuh Khrih a hong sawltheihna dingin na mawhna uh kisik un la, Pasian kiang zuan un.
  </para>
  <para style="p">
    <verse number="21" style="v" />Pasian in ama kamsang mi siangthote tung tawnin tanglai-in a genkholhsa bangin, na khempeuh a thakin a kibawl hundong mateng vantungah Jesuh a om ding ahi hi.
  </para>
  <para style="p">
    <verse number="22" style="v" />Bang hang hiam cih leh Moses in, ‘Kei a hong sawl mah bangin note sung mah panin note-a' ding kamsang khat Topa na Pasian un note kiangah hong sawl ding hi. Ama hong thugen khempeuh na mang ding uh hi.
  </para>
  <para style="p">
    <verse number="23" style="v" />Tua kamsangpa' thugen a manglo khempeuh, a Jew mipihte kiang panin kikhen khia-in kisusia ding hi,’ ci hi.
  </para>
  <para style="p">
    <verse number="24" style="v" />Samuel-a kipan ama nunga hong piang kamsang khempeuh in tu laitaka thupiangte mah genkhol ciat uh hi.
  </para>
  <para style="p">
    <verse number="25" style="v" />Pasian in Abraham kiangah, ‘Na suan na khakte thupha ka piak bangin leitung mi khempeuh thupha ka pia ding hi,’ ci ahih manin, Pasian in ama kamsangte tung tawnin a thuciamte khempeuh eite-a' ding hi a, Pasian in i pu i pate tawh a thuciamte, eite in zong a ngah ding ihi hi.
  </para>
  <para style="p">
    <verse number="26" style="v" />Eite khempeuh i gitlohna panin kikheelin thupha a hong piaktheihna dingin Pasian in a Nasem dingin Jesuh teelin, eite kiangah a hong sawl masa ahi hi,” ci-in thu a gen hi.
  </para>
  <chapter number="4" style="c" />
  <para style="p">
    <verse number="1" style="v" />Peter leh Johan omkhawmin, tua bangin Peter in mite kiangah thu a gen laitakin siampite, biakinn upate, leh Saddusi mite hong pai uh hi.
  </para>
  <para style="p">
    <verse number="2" style="v" />Hih sawltak nihte in misite thokik ding hi, cih a lahtelna dingun sihna panin Jesuh thokik hi, ci-in mite kiangah thu hilh uh ahih manin nawngkai a sa uh hi.
  </para>
  <para style="p">
    <verse number="3" style="v" />Tua ahih manin amaute gel man uh a, ni tum kuanta ahih manin a zing ciangdong thong sungah a khum uh hi.
  </para>
  <para style="p">
    <verse number="4" style="v" />Ahi zongin amaute' thugen a za mi tampi in um uh a, thu um mi tul nga bang a pha ta uh hi.
  </para>
  <para style="p">
    <verse number="5" style="v" />A zing ciangin Jew mi makaite, upate, leh Thukham hilh siate, Jerusalem-ah hong kikhawm uh hi.
  </para>
  <para style="p">
    <verse number="6" style="v" />Siampi lianpen a semngei Annas, siampi lianpen a sem Kaiafas, Johan, Alexander, leh siampi lianpente beh mi khempeuh tawh kikhopna khat a bawl uh hi.
  </para>
  <para style="p">
    <verse number="7" style="v" />Amaute' mai-ah sawltakte gel dingsak uh a, “Kua' vangliatna leh kua' min tawh hih bangin na sem na hi uh hiam?” ci-in a dong uh hi.
  </para>
  <para style="p">
    <verse number="8" style="v" />Tua ciangin Kha Siangtho tawh kidimin Peter in dawng a, “Makaite leh upate aw,
  </para>
  <para style="p">
    <verse number="9" style="v" />hih khebai mipa tungah thuhoih a kibawlna leh ama damna thu tawh kisai-in kote thu hong sit na hih uh leh,
  </para>
  <para style="p">
    <verse number="10" style="v" />note in singlamteh tungah na thah uh, Pasian in sihna panin a thawhkiksak Nazareth khuami Jesuh Khrih min vangliatna tawh hih mipa a ci damin hih lai-ah ding ahihna thu, note leh Israel mi khempeuh in na theih dingun a kilawm thu khat ahi hi.
  </para>
  <para style="p">
    <verse number="11" style="v" />Lai Siangtho in, ‘No innlamte in na nilkhiat uh suangtum pen innkiu suang bulpi a suak hi,’ ci-in a gen pen hih Jesuh ahi hi.
  </para>
  <para style="p">
    <verse number="12" style="v" />Ama hang bek tawh hotkhiatna kingah thei ding hi. Bang hang hiam cih leh eite in hotkhiatna i ngahtheihna dingin leitung khempeuhah Pasian in hong piak min dang khat zong omlo hi,” ci-in a gen hi.
  </para>
  <para style="p">
    <verse number="13" style="v" />Uliante in Peter leh Johan a han' mahmahna thu leh amaute pilna sang a neilo mi mawkmawk ahihna thu a theih uh ciangin lamdang a sa mahmah uh hi. Tua ciangin Jesuh tawh a kikhawl khin ngeite ahihna uh a phawk uh hi.
  </para>
  <para style="p">
    <verse number="14" style="v" />Ahi zongin a kidamsak mipa pen Peter leh Johan-te gei-ah om gige ahih manin a nialna ding uh thu mu zolo uh hi.
  </para>
  <para style="p">
    <verse number="15" style="v" />Tua ahih manin tua innsung panin amaute pusuaksak phot uh a, tua khit ciangin amaute thu kikumin,
  </para>
  <para style="p">
    <verse number="16" style="v" />“Hih mite bangcih ding ihi hiam? Jerusalem khuasunga om mi khempeuh in hih mite' bawl a lamdang mahmah nate thei ciat uh a, i nial theihna ding bangmah omlo hi.
  </para>
  <para style="p">
    <verse number="17" style="v" />Ahi zongin mite lakah hih thute a kitheihthang thuahlohna dingin, Jesuh' min tawh kuama kiangah thu a gen ngei nawnlohna dingun taii ni,” a kici uh hi.
  </para>
  <para style="p">
    <verse number="18" style="v" />Tua ciangin sawltakte samkik uh a, Jesuh' min tawh thugen ahi a, thuhilh ahi zongin a hih nawn hetlohna dingun thu a pia uh hi.
  </para>
  <para style="p">
    <verse number="19" style="v" />Ahi zongin Peter leh Johan in, “Note' thu man'zawk ding leh Pasian' thu man'zawk ding, Pasian' muhna panin koi pen manzaw ding cih thu nomau mah in zong ngaihsun ciat un.
  </para>
  <para style="p">
    <verse number="20" style="v" />Tua ahih manin kote in ka muhsa uh leh ka zaksa uh thute genloin ka om thei kei ding uh hi,” ci-in a dawng uh hi.
  </para>
  <para style="p">
    <verse number="21" style="v" />Ahi zongin uliante in a khauhzaw-in thu a gen khit uh ciangin a khah uh hi. Hih thupiang hangin mi khempeuh in Pasian phat uh ahih manin hih mite gim a piakna ding uh a thu mu theilo uh hi.
  </para>
  <para style="p">
    <verse number="22" style="v" />Bang hang hiam cih leh hih na lamdang a kibawlna mipa pen a khan' kum sawmli val a pha khinsa mi khat ahi hi.
  </para>
  <para style="p">
    <verse number="23" style="v" />Peter leh Johan a kikhahkhiat khit phetin a lawmte uh kiangah pai-in siampi liante leh upate in amaute tungah a thugente khempeuh a zasak uh hi.
  </para>
  <para style="p">
    <verse number="24" style="v" />A lawmte un hih thu a zak uh ciangin a vekpi-un lungsim kikhatin Pasian' kiangah thu ngen uh a, “Van leh lei, tuipi tuineu leh a sunga om khempeuh a piangsak Topa aw,
  </para>
  <para style="p">
    <verse number="25" style="v" />kote' pupi, na nasempa David tungah na Kha Siangtho tawh thu na gen a, amah in, ‘Bang hangin Gentail mite heh mahmah a, a tangtunglo dingpi vaihawm uh ahi hiam?
  </para>
  <para style="p">
    <verse number="26" style="v" />Topa leh ama Khrih a do dingin leitung kumpite kithawi uh a, gam ukte kikaikhawm uh hi,’ ci hi.
  </para>
  <para style="p">
    <verse number="27" style="v" />A cih mah bangin Herod leh Pontias Pilat in hih khuapi sung teek mahah Gentail mite leh Israel mite tawh kikupna nei uh a, nangmah in Khrih dingin na bawl, a siangtho na Nasempa Jesuh thahdingin a vaihawm uh hi.
  </para>
  <para style="p">
    <verse number="28" style="v" />Nangmah in na deihna bangin a piangdingin na vangliatna tawh na khensatsa thu khempeuh a semdingin amaute kikhawm uh hi.
  </para>
  <para style="p">
    <verse number="29" style="v" />Tua ahih ciangin Topa aw, amaute in kote hong tawn'nate thei in la, nangma nasem kote in lungsim han' mahmahna tawh nangma thu ka gentheihna dingun hong huh in.
  </para>
  <para style="p">
    <verse number="30" style="v" />Cinate damsak theihna ding vangliatna hong pia in la, a siangtho na Nasempa Jesuh' min tawh na lamdang kibawl ta hen,” a ci uh hi.
  </para>
  <para style="p">
    <verse number="31" style="v" />Tua bangin thu a nget khit uh ciangin amaute' kikhopna mun hong kilinggawp hi. Amaute khempeuh Kha Siangtho tawh kidim uh a, hang takin Pasian' thu gen ding a kipan uh hi.
  </para>
  <para style="p">
    <verse number="32" style="v" />Thu um mi khempeuh a lungsim uh leh a ngaihsutna uh kikhat uh a, kuamah in ama neihsa kei-a' tuam ciloin, a neih khempeuh uh a neikhawm ciat uh hi.
  </para>
  <para style="p">
    <verse number="33" style="v" />Topa Jesuh' thawhkikna thu, sawltakte in vangliatna tawh teci pang uh a, Pasian in amaute khempeuh tungah thupha tampi a pia hi.
  </para>
  <para style="p">
    <verse number="35" style="v" />Inn ahi a, lo ahi zongin a neite in zuak uh a, a sum ngahte uh sawltakte kiangah a ap uh hi. Mi khempeuh tungah a kisapna bang ciatun a sumte hawm uh ahih manin amaute lakah sum kitangsam kuamah omlo uh hi.
  </para>
  <para style="p">
    <verse number="36" style="v" />Tua hi a, Saipras tuikulh-a suak, Levi mi Josef, sawltakte in Barnabas (Hanthawn Siampa a cihnopna) min a phuahpa in,
  </para>
  <para style="p">
    <verse number="37" style="v" />ama neih a lo zuak a, a sum hong paipihin sawltakte khutsungah a ap hi.
  </para>
  <chapter number="5" style="c" />
  <para style="p">
    <verse number="1" style="v" />Ahi zongin Ananias a kici pasal khat leh a zi Sapfira a kici, nupa kop khat om uh hi. A neihsa uh pawlkhat zuak uh a,
  </para>
  <para style="p">
    <verse number="2" style="v" />ahi zongin a zi tawh thukimin a sumte pawlkhat im-in, a dangteng sawltakte kiangah a va ap hi.
  </para>
  <para style="p">
    <verse number="3" style="v" />Peter in, “Ananias aw, bang hangin Satan' thu-in gamta a, na lo zuak man sumte pawlkhat kem simin, Kha Siangtho khem na hi hiam?
  </para>
  <para style="p">
    <verse number="4" style="v" />Tua lo na zuakma-in nangma-a' hi a, na zuakkhit ciangin a sum zong nangma-a' mah ahi hi. Tua hinapi-in bang hangin tua bangin gamtat ding ngaihsun peuhmah na hi hiam? Mite a khem hiloin Pasian a khem na hi hi,” a ci hi.
  </para>
  <para style="p">
    <verse number="5" style="v" />Ananias in hih thu a zak phetin thakhatin si-in puksukpah a, hih thu a za mi khempeuh a lau mahmah uh hi.
  </para>
  <para style="p">
    <verse number="6" style="v" />Tua ciangin tangvalte hong kipanin puan tawh a luang tun uh a, puakhia-in a va vui uh hi.
  </para>
  <para style="p">
    <verse number="7" style="v" />Tua khit nai thum bang ding ciangin a zi hong pai a, ahi zongin tua lai-a thupiang bangmah theilo hi.
  </para>
  <para style="p">
    <verse number="8" style="v" />Peter in tuanu kiangah, “Nang leh na pasal in na lo zuak man uh sum pen a vekpi-in hih zah mah ahi hiam, hong gen dih in,” ci-in a dong hi. Amah in, “Hi hi, tua zah mah hi,” ci-in a dawng hi.
  </para>
  <para style="p">
    <verse number="9" style="v" />Tua ciangin Peter in tuanu kiangah, “Bang dingin na nupa-un Topa' Kha Siangtho ze-et ding thukim khawm na hi uh hiam? En in, na pasal a vuite kongkhak gei mahmahah om uh a, nang zong hong puakhia ding uh hi,” a ci hi.
  </para>
  <para style="p">
    <verse number="10" style="v" />Amah zong thakhat thu-in si-in Peter khe kiangah a puksuk hi. Tua ciangin tangvalte hong lut uh a, a sih khitlam a muh uh ciangin puakhia-in a pasal' gei-ah a phum uh hi.
  </para>
  <para style="p">
    <verse number="11" style="v" />Pawlpi mi khempeuh leh hih thu a za mi khempeuhte nakpi takin a lau uh hi.
  </para>
  <para style="p">
    <verse number="12" style="v" />Sawltakte in mite lakah lim leh na lamdang tampi a bawl uh hi. Thu um mi khempeuh Solomon' Talap-ah kikhawmin a om uh hi.
  </para>
  <para style="p">
    <verse number="13" style="v" />Midangte in thupi sa-in hoihsa mahmah uh a, ahi zongin amaute pawlpih taktak ngamlo uh hi.
  </para>
  <para style="p">
    <verse number="14" style="v" />Topa' thu a um numei pasal tampi tak hong kibehlaplap uh hi.
  </para>
  <para style="p">
    <verse number="15" style="v" />Hih bangin sawltakte' nasepna hangin kongzingah cinate hong kipua a, Peter hong pai ciangin a liim in cinate a liahkhak theihna ding deihin a lupna leh a lupna pheekte uh tawh lam gei-ah a koih uh hi.
  </para>
  <para style="p">
    <verse number="16" style="v" />Jerusalem khua kiima om khuapite panin mite hong pai-in, cinate leh dawivei mite hong paipih uh a, a vekpi-in damna a ngah uh hi.
  </para>
  <para style="p">
    <verse number="17" style="v" />Tua ciangin siampi lianpenpa leh amah tawh a kipawl tua lai-a Saddusi mite in sawltakte haza-in thangpai uh ahih manin thu bawl ding a ngaihsun uh hi.
  </para>
  <para style="p">
    <verse number="18" style="v" />Tua ahih manin sawltakte manin thong sungah a khum uh hi.
  </para>
  <para style="p">
    <verse number="19" style="v" />Ahi zongin tua zanin Topa' vantung mi khat in thong kongkhakte hong a, sawltakte a paikhiatpih khit ciangin amaute kiangah,
  </para>
  <para style="p">
    <verse number="20" style="v" />“Biakinn-ah pai un la, hih nuntak thakna thu mite kiangah va gen un,” ci-in a vaikhak hi.
  </para>
  <para style="p">
    <verse number="21" style="v" />Ama gen mah bangin sawltakte zong zingsang ciangin biakinn-ah pai-in thuhilh ding a kipan uh hi. Siampi lianpenpa leh ama kikholhpihte in ulian kikhopna a cingtaakkhat a omtheihna dingin Jew mi upa khempeuh a kikhopna dingun a sam uh hi. Tua khit ciangin thong panin sawltakte va kai-in uliante mai-ah a hong paipihna dingun palikte a sawl uh hi.
  </para>
  <para style="p">
    <verse number="22" style="v" />Ahi zongin thongah palikte a va tun' uh ciangin sawltakte na om lo hi. Tua ahih manin uliante kiangah kileh kikin,
  </para>
  <para style="p">
    <verse number="23" style="v" />“Thongah ka tun' uh ciangin a kongkhakte limtak mahin tawh kikalh a, thongcingte in zong kongpi-ah limtak mahin a na cing ka mu uh hi. Ahi zongin thong kong ka hon' uh ciangin a sungah kuamah na omlo hi,” ci-in a zasak uh hi.
  </para>
  <para style="p">
    <verse number="24" style="v" />Biakinn ukpa leh siampi liante in hih thu a zak uh ciangin hih sawltakte a bangci thu hi ding hiam, ci-in lamdang a sa mahmah uh hi.
  </para>
  <para style="p">
    <verse number="25" style="v" />Tua laitakin mi khat hong pai-in amaute kiangah, “Thong sungah na khum uh mite in tu mahmahin biakinn sungah thuhilhin om uh hi,” ci-in a hong gen hi.
  </para>
  <para style="p">
    <verse number="26" style="v" />Tua ciangin biakinn ukpa leh a mite va pai-in sawltakte hong paipih kik uh hi. Mihonte in suang tawh amaute a den'gawp khakding lau uh ahih manin sawltakte ngongbawl loin thudam tawh a paipih uh hi.
  </para>
  <para style="p">
    <verse number="27" style="v" />Tua ciangin uliante mai-ah sawltakte dingsak uh a, siampi lianpenpa in sawltakte kiangah thu genin,
  </para>
  <para style="p">
    <verse number="28" style="v" />“Hih mipa' min tawh thu na hilh nawnlohna dingun khauhtakin thu kong pia uh hi. Tu-in na gamtatnasate uh thei un. Jerusalem khuasung khempeuhah thu na genthang uh a, ama sihna pen kote nong ngawh nuam uh hi,” a ci hi.
  </para>
  <para style="p">
    <verse number="29" style="v" />Ahi zongin Peter leh sawltak dangte in, “Mite' thu sangin Pasian' thu ka mangzaw ding uh hi.
  </para>
  <para style="p">
    <verse number="30" style="v" />Note in singlamteh tungah Jesuh khai-in na thah khit uh ciangin i pu i pate' Pasian in sihna panin amah hingkiksak khinzo hi.
  </para>
  <para style="p">
    <verse number="31" style="v" />Israel mite kisik kikin Pasian in a mawhna uh a maisak theihna dingin Ukpi leh Honpa-in tua Jesuh bawlin ama taklamah a tusak hi.
  </para>
  <para style="p">
    <verse number="32" style="v" />Hih thute thei-in teci a pangte pen ko sawltakte bek hiloin Kha Siangtho tawh zong ka hi uh a, tua Kha Siangtho pen amah a um mite tungah Pasian in a khongin a piak ahi hi,” ci-in a dawngkik uh hi.
  </para>
  <para style="p">
    <verse number="33" style="v" />Uliante in hih thu a zak uh ciangin heh mahmah uh ahih manin sawltakte thah dingin a ngaihsun uh hi.
  </para>
  <para style="p">
    <verse number="34" style="v" />Ahi zongin amaute sung panin Farisi mi Gamaliel, Thukham hilh sia khat ahi, mi khempeuh in zong a zahtakbawl mipa khat hong ding a, tawlkhat sung sawltakte a kipusuahpihna dingin thu pia a,
  </para>
  <para style="p">
    <verse number="35" style="v" />tua khit ciangin a lawm uliante kiangah, “Israel mite aw, hih mite na bawlna ding uh tawh kisai-in limtakin kidawm un.
  </para>
  <para style="p">
    <verse number="36" style="v" />Tuma lam tawlkhat lai-in Thudas a kici mi khat hong khang hi. Mi lian khat ka hi hi, ci-in gen a, mihing za li ding bang in amah pawlpih uh hi. Ahi zongin amah kithatin, a nungzui khempeuh kithehthang a, ama vai beita hi.
  </para>
  <para style="p">
    <verse number="37" style="v" />Hih thu a pian' khit ciangin, mi bangzah pha hiam, ci-in gamsung mi khempeuh a kisim laitakin Galilee mi Judas a kici mi khat hong khang leuleu a, amah in zong nungzui mihonpi mah a nei hi. Amah zong kithat leuleu a, a nungzuite kithehthangin maimang hi.
  </para>
  <para style="p">
    <verse number="38" style="v" />Tu-in zong tua bangmahin thu hong piang leuleu hi. Note kiangah kong gennop thu in: Hih mite bangmah cih kei un la, hici omsak lel un. Mihingte' bawltawm vaihawmna ahih leh ama thu-in hong bei lel ding hi.
  </para>
  <para style="p">
    <verse number="39" style="v" />Ahi zongin Pasian kiang panin a hong pai thu ahih leh na zo zo ngei kei ding uh hi. Pasian tawh a kido na hi ding uh hi,” ci-in a gen hi.
  </para>
  <para style="p">
    <verse number="40" style="v" />Tua ahih manin uliante in Gamaliel' thugen a mang uh hi. Sawltakte samkik sak uh a, a sat khit uh ciangin Jesuh' min tawh thu a hilhkik ngeilohna dingun thu a pia uh hi. Tua khit ciangin sawltakte a khah uh hi.
  </para>
  <para style="p">
    <verse number="41" style="v" />Uliante omna panin sawltakte paikhia uh a, Jesuh' hangin mindaina a thuak dingin Pasian in kilawm hong sa hi, ci-in ngaihsun uh ahih manin a lungdam mahmah uh hi.
  </para>
  <para style="p">
    <verse number="42" style="v" />Nisimin biakinn sung leh mite inn-ah thu hilh uh a, Jesuh, Khrih hi, cih Lungdamna Thu a gengen uh hi.
  </para>
  <chapter number="6" style="c" />
  <para style="p">
    <verse number="1" style="v" />Tua khit ciangin thu um mi hong tam tektek a, Jew mite leh Grik pau a zang Jew mite kikalah kiphunsanna thu hong om hi. Grik pau a zang Jew mite in, “Annek tuidawn, sumlepai hawmna-ah ka meigong numeite uh hong kipiaksak lo hi,” ci-in lungkimlo uh hi.
  </para>
  <para style="p">
    <verse number="2" style="v" />Tua ahih manin sawltak sawmlenihte in thu um mi khempeuh samin kaikhawm uh a, “Kote in Pasian' thu hilh ding don manlo liangin annek tuidawn sumlepai vai-ah kong manlah ding uh kilawmlo hi.
  </para>
  <para style="p">
    <verse number="3" style="v" />Tua ahih ciangin sanggamte aw, note lak panin pilna leh Kha Siangtho a nei mihing sagih hong kitengkhia un la, hih thute a vaihawm dingin i koih ding hi.
  </para>
  <para style="p">
    <verse number="4" style="v" />Tua hi leh kote in ka hun khempeuh uh thungetna leh thuhilhna-in kong zang thei ding uh hi,” a ci uh hi.
  </para>
  <para style="p">
    <verse number="5" style="v" />A vekpi-un sawltakte' thugente thukimpih uh ahih manin, Kha Siangtho tawh kidimin upna a nei Stefen, Filip, Prokhoras, Nikanor, Timon, Parmenas, leh Antiok khua pan Gentail mi ahi Jew biakna a zui Nikolas a teel uh hi.
  </para>
  <para style="p">
    <verse number="6" style="v" />Amaute in sawltakte kiangah hih mite paipih uh a, sawltakte in a lu tung uhah a khut uh nga-in thu a ngetsak uh hi.
  </para>
  <para style="p">
    <verse number="7" style="v" />Tua bangin Pasian' thu kizelin hong khang semsem hi. Jerusalem khuasungah thu um mi tampi tak hong kibehlap a, siampi tampi tak in zong Lungdamna Thu a hong um uh hi.
  </para>
  <para style="p">
    <verse number="8" style="v" />Pasian in Stefen' tungah thupha tampi tak pia-in vangliatna lianpi neisak a, amah in mite lakah lim leh na lamdang lianpipi a bawl hi.
  </para>
  <para style="p">
    <verse number="9" style="v" />Ahi zongin mi pawlkhat in Stefen langpan' uh hi. Tua mite pen mite in, “Sal Suakta Mite,” a cihte pawl uh hi a, Sairin khua leh Alexandria khua panin a hong pai Jew mite ahi uh hi. Hih Jew mite, Silisia leh Asia gam pan a hong pai Jew mite tawh kipawlin Stefen tawh thu kisel dingin hong kipan uh hi.
  </para>
  <para style="p">
    <verse number="10" style="v" />Ahi zongin Kha Siangtho in Stefen tungah pilna guan' ahih manin amaute in thusel zolo uh hi.
  </para>
  <para style="p">
    <verse number="11" style="v" />Tua ciangin amaute in mi cialin sumgolh pia uh a, “Moses leh Pasian langpangin thu a genna ka za uh hi,” cisak uh hi.
  </para>
  <para style="p">
    <verse number="12" style="v" />Amaute in hih bangin zuauna tawh mihonte, upate, leh Thukham hilh siate a holhthawh uh hi. Tua ahih manin amaute hong pai-in Stefen man uh a, uliante mai-ah a hong paipih uh hi.
  </para>
  <para style="p">
    <verse number="13" style="v" />Tua ciangin zuauthu a gen dingin mi pawlkhat hong paipih uh a, “Hih mipa in a siangtho i biakinnpi leh Moses Thukham gensia tawntung hi.
  </para>
  <para style="p">
    <verse number="14" style="v" />Hih Nazareth khuami Jesuh in biakinnpi phelgawpin, Moses tung pek panin a hong kipan ngeina khempeuh khelmang ding hi, ci-in a thuhilhna ka za uh hi,” a cisak uh hi.
  </para>
  <para style="p">
    <verse number="15" style="v" />Ulian kikhopna sunga a kihel mi khempeuh in Stefen en uh a, a maitang pen vantung mi maitang tawh kibang hi, ci-in a mu kim uh hi.
  </para>
  <chapter number="7" style="c" />
  <para style="p">
    <verse number="1" style="v" />Tua ciangin siampi lianpenpa in Stefen kiangah, “Tu-a amaute' gen bang takpi mah ahi hiam?” ci-in a dot ciangin
  </para>
  <para style="p">
    <verse number="2" style="v" />Stefen in, “Ute pate aw, ka thugen hong ngai un. I pupi Abraham, Haran khua-ah a ten'ma, Mesopotamia gamah a om lai-in, ama kiangah a minthang Pasian kilang a,
  </para>
  <para style="p">
    <verse number="3" style="v" />‘Na gam na lei, na beh na phungte kiang panin paikhia in la, nangma tungah kong lahding gamah pai in,’ ci hi.
  </para>
  <para style="p">
    <verse number="4" style="v" />Amah zong Khaldea gam panin paikhia-in Haran khua-ah teng hi. A pa a sih khit ciangin Pasian in tu-a na ten'na uh hih gamah amah na lalsak leuleu hi.
  </para>
  <para style="p">
    <verse number="5" style="v" />Pasian in Abraham tungah ama aituam dingin leitang khutpeek cia nangawn pialo napi-in, amah leh a suan a khakte tungah hih gam a piakna ding thu a ciam hi. Pasian in tua thuciamna a piak laitakin Abraham in ta nei nailo hi.
  </para>
  <para style="p">
    <verse number="6" style="v" />Tua bang hinapi-in, Pasian in Abraham kiangah, ‘Na suan na khakte gamdangah tengin salin om ding uh a, kum za li sung nakpi takin gimna thuak ding uh hi.
  </para>
  <para style="p">
    <verse number="7" style="v" />Ahi zongin sila-in a nei gam mite tungah thu ka khen ding a, na suan na khakte tua gam panin paikhia-in hih lai gamah kei hong bia ding uh hi,’ ci hi.
  </para>
  <para style="p">
    <verse number="8" style="v" />Tua ciangin Pasian in Abraham tungah kiciamna limin vun-atna ngeina na pia hi. Tua ahih manin Abraham in a tapa Isaac a suahzawh nipikal khat khit ciangin a vun at a, Isaac in a tapa Jakob' vun at leuleu a, Jakob in eite' pupite ahi a tapa sawmlenihte' vun na at leuleu hi.
  </para>
  <para style="p">
    <verse number="9" style="v" />“I pupi dangte in Josef na haza uh a, mi tungah na zuakin, a leite in Egypt gamah sal dingin a na zuaksawn uh hi. Ahi zongin Pasian in i pupi Josef na huh a,
  </para>
  <para style="p">
    <verse number="10" style="v" />a thuakna khempeuh panin na honkhia hi. Egypt kumpipa Faro' mai-ah Josef a tun' ciangin Pasian in ama tungah pilna leh a deihhuai gamtat hoih na guan' hi. Tua ahih manin Faro in ama khutnuai-ah a gam a uksawn ding leh a kumpi innsung khempeuh a van dingin a koih hi.
  </para>
  <para style="p">
    <verse number="11" style="v" />Tua ciangin Egypt gam leh Kanaan gam khempeuhah kialpi tung a, mi khempeuh in haksatna thuak uh ahih manin i pupite in zong annek ding muzo nawnlo uh hi.
  </para>
  <para style="p">
    <verse number="12" style="v" />Tua ahih manin Egypt gamah an om hi, ci-in Jakob in thu a zak ciangin i pupite ahi a tapate a khatveina na na paisak hi.
  </para>
  <para style="p">
    <verse number="13" style="v" />A nihveina a pai uh ciangin a sanggamte tungah i pupi Josef na kipulak a, tua huna kipanin Faro in zong Josef innkuansung thu na thei hi.
  </para>
  <para style="p">
    <verse number="14" style="v" />Tua ciangin Josef in a pa Jakob kiangah mi sawl a, amah-a kipan a innkuan mi khempeuh Egypt-ah a paina dingun a gensak hi. Tua hun laitakin Jakob innkuan mi sawmsagih leh nga pha uh hi.
  </para>
  <para style="p">
    <verse number="15" style="v" />Tua ahih manin Jakob zong Egypt gamah pai a, amah-a kipan i pupite khempeuh tua gamah a si uh hi.
  </para>
  <para style="p">
    <verse number="16" style="v" />Amau' luanghawmte, Shekhem khua-ah kipua a, Abraham in Hamor-te beh tung panin han dingin sum tawh a lei leitangah kiphum hi.
  </para>
  <para style="p">
    <verse number="17" style="v" />“Pasian in Abraham tungah a thuciamna a tun'sak ding a nai kuan ciangin Egypt gamah ei mite tampi tak na pha ta uh hi.
  </para>
  <para style="p">
    <verse number="18" style="v" />A tawpna-ah Josef a theilo kumpi dang khat, Egypt gamsung a uk dingin hong kipan hi.
  </para>
  <para style="p">
    <verse number="19" style="v" />I mipihte na khemgawpin na khelbawl a, a ta ngekte uh a sihna dingin inn panin mun dangah a koihkhia sak hi.
  </para>
  <para style="p">
    <verse number="20" style="v" />Hih hunin naungek melhoih mahmah khat na suak hi. Inn-ah kha thum sung kikem a,
  </para>
  <para style="p">
    <verse number="21" style="v" />inn panin a kikoihkhiat ciangin Faro' tanu in a ta dingin la a, ama tapa bang teekteek mahin bawlin a khan'suah hi.
  </para>
  <para style="p">
    <verse number="22" style="v" />Egypt gamsunga pilna om khempeuh ama tungah kihilh a, thugenna leh nasepna-ah milian mahmah khat a suak hi.
  </para>
  <para style="p">
    <verse number="23" style="v" />“Amah kum sawmli a phak ciangin Israel' suan a mipihte lakah painopna lungsim a nei hi.
  </para>
  <para style="p">
    <verse number="24" style="v" />Tua bangin a mipihte lakah a va pai ciangin Egypt mite khat in a Israel mipihte khat a bawlsiatna mu a, a mipihpa a hutna-in Egypt mipa a satlum hi.
  </para>
  <para style="p">
    <verse number="25" style="v" />Amah pen eite hong honkhia dingin Pasian in a zatding mipa hi, ci-in a mipihte in a thei ding sa a, ahi zongin a mipihte in na theilo uh hi.
  </para>
  <para style="p">
    <verse number="26" style="v" />A zing ciangin Israel mi nih a kilai mu leuleu a, amaute a phelh dingin kipanin, ‘Lawmte aw, minam khat hilo na hi uh hiam? Bang hangin khatlekhat tuaci kibawl na hi uh hiam?’ ci hi.
  </para>
  <para style="p">
    <verse number="27" style="v" />A lawmpa a bawlsiapa in Moses sawnkhia-in, ‘Kote a hong uk ding leh thu a hong khen dingin kua in nang hong koih ahi hiam?
  </para>
  <para style="p">
    <verse number="28" style="v" />Zan-a Egypt mipa na thah bangin kei zong a hong thatnuam na hi hiam?’ a na ci hi.
  </para>
  <para style="p">
    <verse number="29" style="v" />Moses in hih thu a zak ciangin Egypt gam panin taikhia-in Midian gamah ten' ding kipan a, tua gamah tapa nih a nei hi.
  </para>
  <para style="p">
    <verse number="30" style="v" />“Tua gamah kum sawmli a ten' khit ciangin, Sinai Mual tung gamlakah sawlpang laka meikuang sungah vantung mi khat ama kiangah hong kilang hi.
  </para>
  <para style="p">
    <verse number="31" style="v" />Moses in a muh ciangin lamdangsa a, a nai takin a muhtheihna dingin sawlpang kuang kiangah a va pai hi. Ahi zongin Topa' awging za a,
  </para>
  <para style="p">
    <verse number="32" style="v" />‘Kei pen na pu na pate uh ahi Abraham, Isaac, leh Jakob-te' Pasian ka hi hi,’ a na ci hi. Moses zong lau-in linggawp a, en ngamlo hi.
  </para>
  <para style="p">
    <verse number="33" style="v" />Tua ciangin Topa in Moses kiangah, ‘Na din'na mun pen a siangtho leitang ahih manin na khedap suah in.
  </para>
  <para style="p">
    <verse number="34" style="v" />Ka mite in Egypt gamah bawlsiatna a thuaknate teltakin ka mukhin hi. Amaute' tauna awging ka za a, amaute a honkhia dingin a hong paisuk ka hi hi. Hih lai-ah hong pai in; Egypt gamah nang ka hong paisak ding hi,’ na ci hi.
  </para>
  <para style="p">
    <verse number="35" style="v" />“Moses pen Israel mite in deihloin, ‘Kote a hong uk ding leh thu a hong khen dingin kua in hong koih ahi hiam?’ a cihpa uh ahi hi. Ahi zongin Moses pen sawlpang kuang sung pan ama kiangah a kilang vantung mi' huhna tawh ukpa leh honkhiapa ahi dingin Pasian in a sawlpa ahi hi.
  </para>
  <para style="p">
    <verse number="36" style="v" />Amah in Egypt gam leh San Tuipi-ah lim leh na lamdangte bawlin, Egypt gam panin Israel mite paikhiatpih a, gamlakah kum sawmli sung amaute a makaih hi.
  </para>
  <para style="p">
    <verse number="37" style="v" />Hih Moses pen Israel mite tungah, ‘Pasian in kei hong sawl mah bangin, i mipihte sung mah panin note-a' ding kamsang khat hong sawl ding hi,’ a cipa ahi hi.
  </para>
  <para style="p">
    <verse number="38" style="v" />Amah pen Israel mite tawh gamlakah a ompa hi a, Sinai Mual tunga ama kiangah thu a gen vantung mi leh i pute tawh a kikhawlpa ahi hi. Eite tungah hong gensawn dingin Pasian kiang panin a tul ngeilo thu a ngah ahi hi.
  </para>
  <para style="p">
    <verse number="39" style="v" />“Ahi zongin i pute in ama thu na mang nuamloin, amah na nawlkhin uh a, Egypt gamah ciahkik nopna lungsim na nei uh hi.
  </para>
  <para style="p">
    <verse number="40" style="v" />Tua ahih manin amaute in Aaron kiangah, ‘Egypt gam panin eite a hong paikhiatpih tua Moses tungah bang thu piang hiam cih theilo ihih manin, eite' mai-ah i paisak ding milim pasian pawlkhat hong bawlsak in,’ ci uh hi.
  </para>
  <para style="p">
    <verse number="41" style="v" />Tua ahih manin amaute in bawngno tawh a kibang lim khat bawl uh a, ganhing tawh tua milim bia-in, amaute' bawltawm pasian hangin lungdamin pawi a na bawl uh hi.
  </para>
  <para style="p">
    <verse number="43" style="v" />Tua ahih manin kamsangte laibu sungah, ‘Israel mite aw, gamlakah kum sawmli sung, gan go-in biakna na piakte uh kei tunga nong piak uh hilo hi. Note in na puak uh puanbuk pen Molok pasian milim puanbuk leh note' aksi pasian Refan' puanbuk ahi hi. Tuate pen na biak dingun note' bawltawm milim ahih manin Babylon khuapi khen pekah salin ka hong paisak ding hi,’ ci-in a kigelh mah bangin Pasian in amaute nungngat a, vana om aksite a bia dingin amaute a sawlkhia hi.
  </para>
  <para style="p">
    <verse number="44" style="v" />“Gamlakah a omlai-un i pute in Pasian' ompihna puanbuk nei uh a, Pasian in Moses tungah a gensa, a lim ding a lahsa bang teekteekin a kibawl ahi hi.
  </para>
  <para style="p">
    <verse number="45" style="v" />Tua khit ciangin i pute in amau' pate tung panin a ngah uh tua puanbuk pen amau' ten'na ding gam a la dingin a kuan uh ciangin na pua uh a, Pasian in amaute' mai-ah tua gam mite hawlkhiatsak ahih manin tua gam a luah uh ciangin a puanbuk zong a na tun'pih uh hi. Tua ahih manin David' hun ciangdong tua puanbuk na om hi.
  </para>
  <para style="p">
    <verse number="46" style="v" />David in Pasian' maipha ngah ahih manin, Jakob Pasian-a' dingin biakinn khat a vaihawm sakna dingin Pasian kiangah a ngen hi.
  </para>
  <para style="p">
    <verse number="47" style="v" />Ahi zongin Pasian-a' dingin biakinn a lamsak pen David hiloin a tapa Solomon ahi hi.
  </para>
  <para style="p">
    <verse number="50" style="v" />Ahi zongin kamsangpa in, ‘Topa in hih bangin ci hi: Vantung pen keima tokhom hi a, leitung zong ka khe ngakna mun ahi hi. Kei-a' ding bang biakinn hong lamsak thei ding a, ka omna ding koi lai mun hi thei ding ahi hiam? Hih nate khempeuh keima bawlsa hilo ahi hiam, ci hi,’ ci-in a gen mah bangin mihingte' lamsa innsungah a Lianpen Pasian a teng hilo hi.
  </para>
  <para style="p">
    <verse number="51" style="v" />“Na lungsim uh khauh mahmah a, lawki lungsim paii-in, Pasian' thu-ah bilngong na bang uh hi. I pu i pate mah bangin Kha Siangtho thu na mang nuam kei uh hi.
  </para>
  <para style="p">
    <verse number="52" style="v" />I pu i pate in kamsang a bawlsiatloh khat beek omlo hi. Pasian' deihna bangin a gamta a Nasempa a hong paina ding thu a genkhol Pasian' kamtaite na that uh a, tu-in note in tua nasempa lehhekin na that leuleu uh hi.
  </para>
  <para style="p">
    <verse number="53" style="v" />Note in vantung mi tung tawnin Pasian' hong piak thukham ngah napi-in na mang nuam kei uh hi,” a ci hi.
  </para>
  <para style="p">
    <verse number="54" style="v" />A kikhawm uliante in Stefen' thugen a zak uh ciangin nakpi takin heh uh a, a ha uh gawisan uh hi.
  </para>
  <para style="p">
    <verse number="55" style="v" />Ahi zongin Stefen ahih leh Kha Siangtho tawh kidimin vantung lam ento a, Pasian' minthan'na vang leh Pasian' taklamah Jesuh a ding mu ahih manin,
  </para>
  <para style="p">
    <verse number="56" style="v" />“En un! Vantung kihong a, Pasian' taklamah Mihing Tapa a ding ka mu hi,” a ci hi.
  </para>
  <para style="p">
    <verse number="57" style="v" />Ahi zongin amaute in a bil uh humsanin nakpi takin kiko-in Stefen bawhhuan uh a,
  </para>
  <para style="p">
    <verse number="58" style="v" />khua pualamah kaikhia-in suang golpipi a khiat uh hi. Hih thu-ah teci pangin Stefen a deng mite in a puantungsilh uh suahin Saul a kici tangval khat kiangah lawnin a kemsak uh hi.
  </para>
  <para style="p">
    <verse number="59" style="v" />Tua bangin suang a khiat thuahthuah laitakun Stefen in thu ngen a, “Topa Jesuh aw, ka kha hong la in,” a ci hi.
  </para>
  <para style="p">
    <verse number="60" style="v" />Tua ciangin amah kunin nakpi takin kiko a, “Topa aw, hih mite' mawhna na maisak in,” a cih khit ciangin a si ta hi.
  </para>
  <chapter number="8" style="c" />
  <para style="p">
    <verse number="1" style="v" />Hih Stefen thahna thu-ah Saul in zong thukimpih hi.
  </para>
  <para style="p">
    <verse number="2" style="v" />Thu um mi pawlkhat in Stefen vui uh a, nakpi takin dahin a kap uh hi.
  </para>
  <para style="p">
    <verse number="3" style="v" />Ahi zongin Saul in pawlpi suksiat ding hanciam a, inn khat pan inn khatah pai kawikawi-in, thu um numei leh pasalte kai-in thong sungah a khia hi.
  </para>
  <para style="p">
    <verse number="4" style="v" />Tua bangin a kithehthang mite pai kawikawi-in thu a hilh uh hi.
  </para>
  <para style="p">
    <verse number="5" style="v" />Filip zong Samaria gam khuapi-ah pai-in Khrih thu a hilh hi.
  </para>
  <para style="p">
    <verse number="6" style="v" />Mihonte in Filip' thugen leh a na lamdang bawlte a muh uh ciangin a thugen khempeuh limtakin a ngai uh hi.
  </para>
  <para style="p">
    <verse number="7" style="v" />Mi tampite sung panin dawite nakpi takin kiko-in paikhia uh a, khutzaw khezaw mite zong kidamsak hi.
  </para>
  <para style="p">
    <verse number="8" style="v" />Tua ahih manin tua khuapi sunga om mite lungdam mahmah uh hi.
  </para>
  <para style="p">
    <verse number="9" style="v" />Tua khuasungah Simon a kici mi khat om a, amah mitphial bawl siampi hi a, Samaria mite in lamdangsa mahmah uh hi. Amah milian mahmah khatin kigen a,
  </para>
  <para style="p">
    <verse number="10" style="v" />tua khuasunga om milian mineu a om khempeuh in a thu limtakin ngai-in, “Vang Lianpa,” a kici Pasian pen amah ahi hi, a ci uh hi.
  </para>
  <para style="p">
    <verse number="11" style="v" />Amah in sauveipi sung mitphial bawl a, mite in lamdangsa mahmah uh ahih manin a thu a um uh hi.
  </para>
  <para style="p">
    <verse number="12" style="v" />Ahi zongin Pasian' Ukna Lungdamna Thu leh Jesuh Khrih thu, Filip' gente a up uh ciangin, numei pasal a um khempeuh tui a kiphum uh hi.
  </para>
  <para style="p">
    <verse number="13" style="v" />Simon mahmah in zong um a, tui a kiphum khit ciangin Filip zui tawntung a, lim leh na lamdang lianpipite a bawl a muh ciangin lamdang a sa mahmah hi.
  </para>
  <para style="p">
    <verse number="14" style="v" />Samaria mite in Pasian' thu a san'khitna uh, Jerusalem-a om sawltakte in a zak uh ciangin amaute kiangah Peter leh Johan a paisak uh hi.
  </para>
  <para style="p">
    <verse number="15" style="v" />Amaute a tun' uh ciangin tua lai-a om thu um mite in Kha Siangtho a ngahna dingun thu a ngetsak uh hi.
  </para>
  <para style="p">
    <verse number="16" style="v" />Bang hang hiam cih leh amaute pen Topa Jesuh min tawh a kituiphum hi pan bek uh a, amaute khat beek in Kha Siangtho ngah nailo uh hi.
  </para>
  <para style="p">
    <verse number="17" style="v" />Peter leh Johan in amaute lu tungah a khut uh a ngak khit uh ciangin Kha Siangtho a ngah uh hi.
  </para>
  <para style="p">
    <verse number="18" style="v" />Sawltakte in amaute tungah a khut uh a ngak ciangin Kha Siangtho a ngahna uh mu ahih manin Simon in Peter leh Johan kiangah sum pia a,
  </para>
  <para style="p">
    <verse number="19" style="v" />“Kei zong ka khut ka ngakna mi peuhpeuh in Kha Siangtho a ngahtheihna dingin hih bang vangliatna kei zong hong pia un,” a ci hi.
  </para>
  <para style="p">
    <verse number="20" style="v" />Ahi zongin Peter in, “Pasian' piakkhong na pen sum tawh lei theih dingin ngaihsun na hih manin na sumteng tawh sikhawm in.
  </para>
  <para style="p">
    <verse number="21" style="v" />Pasian in na lungsim man hong salo ahih manin kote' nasepna-ah nang nong kihel thei kei ding hi.
  </para>
  <para style="p">
    <verse number="22" style="v" />Tua ahih manin na ngaihsut hoihlohna panin kisikkik in la, hih bang na ngaihsutna thu-ah na mawhna hong maisak theihna dingin Topa kiangah thu ngen in.
  </para>
  <para style="p">
    <verse number="23" style="v" />Bang hang hiam cih leh nangmah in en'luatna lungsim nei-in, mawhna in hong valhcip mi khat na hih lamtak ka hong thei hi,” a ci hi.
  </para>
  <para style="p">
    <verse number="24" style="v" />Tua ciangin Simon in Peter leh Johan kiangah, “Tu-a na thugente uh kei tungah khat beek hong tun'lohna dingin thu hong ngetsak un,” a ci hi.
  </para>
  <para style="p">
    <verse number="25" style="v" />Amaute in Jesuh Khrih thu a theihte uh genin Topa' thugente a hilh khit uh ciangin Jerusalem khua-ah a ciahkik uh hi. A ciahkik kawmun Samaria khuaneu lampite-ah Lungdamna Thu a hilh uh hi.
  </para>
  <para style="p">
    <verse number="26" style="v" />Topa' vantung mi khat in Filip kiangah, “Kithawi in la, Jerusalem khua panin Gaza khua paina lampi zuan dingin leitaw lam manawhin pai in,” a ci hi. (Tua lampi tu-in kizang pha nawnlo hi.)
  </para>
  <para style="p">
    <verse number="27" style="v" />Filip zong kithawi-in a pai hi. Lampi-ah Ethiopia mi mang lian khat tawh kituak hi. Tua mangpa pen Ethiopia kumpinu Kandeis khutnuai-a mang lian khat hi a, kumpinu neihsa khempeuh a ukpa ahi hi. Jerusalem khua-ah Pasian bia dingin a va pai hi a,
  </para>
  <para style="p">
    <verse number="28" style="v" />inn zuan dingin leeng sungah a tuan' kawmin kamsang Isaiah laibu a sim hi.
  </para>
  <para style="p">
    <verse number="29" style="v" />Tua laitakin Kha Siangtho in Filip kiangah, “Pai in la tua leeng mai-ah va om in,” ci-in a sawl hi.
  </para>
  <para style="p">
    <verse number="30" style="v" />Filip zong ama kiangah va tai a, kamsang Isaiah laibu a simna za ahih manin, “Na laisim a khiatna na thei hiam?” ci-in a dong hi.
  </para>
  <para style="p">
    <verse number="31" style="v" />Amah in, “Mi khatpeuh in hong hilhtel lohpi-in bangci theih ding ka hi hiam?” ci-in dawng a, ama leeng tungah Filip a tuang dingin a sam hi.
  </para>
  <para style="p">
    <verse number="32" style="v" />Tua a sim Lai Siangtho mun pen, “A kigo dingin a kikai tuuno hamlo a, a mul a kimeetsak tuuno a hamloh mah bangin, amah kam khat beek paulo hi.
  </para>
  <para style="p">
    <verse number="33" style="v" />Mite in amah simmawhbawl gawp a, amah a huh kuamah omlo hi. Ama nuntakna leitungah bei ahih manin, a suan a khakte' thu, ci-a gen ding omlo hi,” ci-in a kigelhna mun ahi hi.
  </para>
  <para style="p">
    <verse number="34" style="v" />Tua ciangin mangpa in Filip kiangah, “Hih kamsangpa in amah a kicihna ahi hiam, tua ahih kei leh midang khatpeuh a cihna ahi hiam, hong gen dih in,” a ci hi.
  </para>
  <para style="p">
    <verse number="35" style="v" />Filip zong a kam ka-in thugen ding kipan a, tua a Lai Siangtho simna mun-a kipanin Jesuh thu ciangdong a gen hi.
  </para>
  <para style="p">
    <verse number="36" style="v" />Lampi-ah a pai laitakun tui omna mun tung uh a, mangpa in, “Hih lai-ah tui om hi. Tui kiphum nuam peuh leng kua'n hong kham thei ding ahi hiam?” a ci hi.
  </para>
  <para style="p">
    <verse number="37" style="v" />Filip in, “Na lungsim takpi tawh na up nak leh tui na kiphum thei ding hi,” a cih ciangin, “Jesuh Khrih pen Pasian' Tapa hi, ci-in ka um hi,” ci-in a dawng hi.
  </para>
  <para style="p">
    <verse number="38" style="v" />Tua ciangin a leeng a khawlsakna dingin mangpa in thu pia a, Filip tawh a nihun tui phualah pai-in Filip in amah a tuiphum hi.
  </para>
  <para style="p">
    <verse number="39" style="v" />Tui sung panin a paikhiat khit uh ciangin Topa' Kha Siangtho in Filip paikhiatpih hi. Mangpa in Filip mu nawnlo hi; ahi zongin lungdam takin a lampai a zom hi.
  </para>
  <para style="p">
    <verse number="40" style="v" />Tua ciangin Filip pen Azotas khua-ah a om ahih lamtak amah kiphawk a, tua khua-a kipanin Sisaria khua a tun'dongin khua khempeuhah Lungdamna Thu a hilh hi.
  </para>
  <chapter number="9" style="c" />
  <para style="p">
    <verse number="1" style="v" />Tua hun sungteng Saul in Topa' thu a um mite thahdingin a hanciamna zomlai hi. Siampi lianpenpa kiangah pai a,
  </para>
  <para style="p">
    <verse number="2" style="v" />Topa' thu a zui mi numei pasal a muh peuhpeuh manin Jerusalem khua-ah a ciahpih theihna dingin Damaskas khua-a Jew mi kikhopna inn ukte kiangah a lah dingin lai a ngen hi.
  </para>
  <para style="p">
    <verse number="3" style="v" />Damaskas khua a zuan dingin pai a, a tun' dektak ciangin thakhat thu-in van panin ama kimkotah a hong tangzaih khat a om hi.
  </para>
  <para style="p">
    <verse number="4" style="v" />Saul, leilakah puksuk a, tua laitakin awging khat in ama kiangah, “Saul, Saul aw, bang hangin kei hong bawlsia na hi hiam?” a ci hi.
  </para>
  <para style="p">
    <verse number="5" style="v" />Saul in, “Topa aw, kua na hi hiam?” ci-in a dot ciangin, “Nangmah in na hong bawlsiat Jesuh ka hi hi.
  </para>
  <para style="p">
    <verse number="6" style="v" />Ahi zongin tho-in khuapi sungah lut in; tua lai panin na gamtatna dingteng hong kigen ding hi,” a ci hi.
  </para>
  <para style="p">
    <verse number="7" style="v" />Saul tawh a tonkhawm mite in a awging a zak uh hangin kuamah mulo uh ahih manin lamdangsa lua-in pau theilo liangin a om uh hi.
  </para>
  <para style="p">
    <verse number="8" style="v" />Saul zong leilak panin thoto a, a mit a hah hangin khua mu theilo hi. Tua ahih manin a kikholhpihte in a khutin lenin Damaskas khua-ah a paipih uh hi.
  </para>
  <para style="p">
    <verse number="9" style="v" />Ni thum sung khua mu theiloin, anletui zong a ne kei hi.
  </para>
  <para style="p">
    <verse number="10" style="v" />Tua laitakin Damaskas khua-ah Ananias min nei thu um mi khat a om hi. Amah in maang mu a, a maang sungah Topa in, “Ananias aw,” ci-in a sam hi. Ananias in, “Topa aw, ka om hi,” ci-in a dawng hi.
  </para>
  <para style="p">
    <verse number="11" style="v" />Tua ciangin Topa in Ananias kiangah, “Kithawi-in Kongzing Tang gei-a Judas inn-ah va pai in la, Tarsas khuami Saul min nei mi khat va kan in. Tua Saul in thu ngen a,
  </para>
  <para style="p">
    <verse number="12" style="v" />khua a muhkik theihna dingin Ananias min nei mi khat hong pai-in ama lu tungah a khut a ngakna thu, a maang muhna sungah a mu hi,” a ci hi.
  </para>
  <para style="p">
    <verse number="13" style="v" />Ahi zongin Ananias in, “Topa aw, hih mipa in Jerusalem khua-a om nangma mite a bawlsiatna thu khempeuh, mi tampi tak in kei tungah hong gen khinzo uh hi.
  </para>
  <para style="p">
    <verse number="14" style="v" />Tu-in zong nangmah a hong bia mi khempeuh a mattheihna dingin siampi liante tung panin thu a ngahkhit ciangin Damaskas khua-ah a hong tung ahi hi,” a ci hi.
  </para>
  <para style="p">
    <verse number="15" style="v" />Ahi zongin Topa in Ananias kiangah, “Gentail mite, kumpite, leh Israel mite tungah keima min a kitheisak ding, keima na a sem dingin teelkhin ka hih manin ama kiangah va pai in.
  </para>
  <para style="p">
    <verse number="16" style="v" />Keima hangin a thuakding thu khempeuh zong, keimahmah in ama tungah ka gen ding hi,” a ci hi.
  </para>
  <para style="p">
    <verse number="17" style="v" />Tua ahih manin Ananias zong pai a, innsungah a lutkhit ciangin Saul lu tungah a khut nga a, “Sanggam Saul aw, hih lai-ah nong pai lai-in nangma tungah a hong kilang Jesuh mahmah in kei hong sawl hi. Nangmah in khua muthei kikin, Kha Siangtho tawh na kidim theihna dingin nangma kiangah a hong paisak ahi hi,” a ci hi.
  </para>
  <para style="p">
    <verse number="18" style="v" />Tua laitakin Saul' mit panin ngasalip tawh a kibang na pawlkhat kia a, khua a mukik thei hi. Saul zong tui kiphumpah a,
  </para>
  <para style="p">
    <verse number="19" style="v" />an a nekkhit ciangin a tha hong hatkik hi.
  </para>
  <para style="p">
    <verse number="20" style="v" />Kikhopna innte-ah va pai-in, “Jesuh pen Pasian' Tapa ahi hi,” ci-in thu hilh ding a kipan hi.
  </para>
  <para style="p">
    <verse number="21" style="v" />Ama thuhilh a za mi khempeuh in lamdangsa uh a, “Pasian a bia mi peuhpeuh, Jerusalem khuasungah a thatpa hilo ahi hiam? Hih lai-ah zong thu um mite manin siampi liante kiangah a ciahpihkik dingin a hong pai hilo ahi hiam?” a ci uh hi.
  </para>
  <para style="p">
    <verse number="22" style="v" />Ahi zongin a thuhilhna-ah Saul hong siam semsem a, Jesuh pen Khrih hi, ci-in teltakin lakthei ahih manin, Damaskas khua-a om Jew mite in a nialna ding uh om theilo hi.
  </para>
  <para style="p">
    <verse number="23" style="v" />Tuazawh ni tampi khit ciangin Jew mite kikaikhawmin Saul thahsawm uh a,
  </para>
  <para style="p">
    <verse number="24" style="v" />ahi zongin Saul in amah a kisawm lamtak na phawk hi. Jew mite in Saul a thahtheihna dingun a sun a zanin khua kongpi-ah a pang uh hi.
  </para>
  <para style="p">
    <verse number="25" style="v" />Ahi zongin Saul' nungzuite in zanin khuakulh tungah kahtohpihin kulh pualamah bawm tawh a khaisuk uh hi.
  </para>
  <para style="p">
    <verse number="26" style="v" />Jerusalem khua-ah Saul pai a, thu um mite tawh kipawl dingin a vaihawm hi. Ahi zongin amaute in Saul pen thu um dingin na ngaihsun zolo uh ahih manin na kihta mahmah uh hi.
  </para>
  <para style="p">
    <verse number="27" style="v" />Tua ciangin Barnabas in Saul hong huh a, sawltakte kiangah Saul a va paipih hi. Lam a pai laitakin Saul in Topa a muhna thu, Topa in Saul kiangah a thugennate, leh Damaskas khua-ah Saul in hangtakin Jesuh' min tawh thu a hilhnate khempeuh sawltakte kiangah a gensak hi.
  </para>
  <para style="p">
    <verse number="28" style="v" />Tua ahih manin Saul zong sawltakte tawh kikhawl a, Jerusalem khuasungah vak kawikawi-in, Topa' min tawh hangtakin thu a hilh hi.
  </para>
  <para style="p">
    <verse number="29" style="v" />Grik pau a zang Jew mite tawh zong thu genkhawmin kisel uh a, amaute in Saul thahdingin a vaihawm uh hi.
  </para>
  <para style="p">
    <verse number="30" style="v" />A lawmte in hih thu a phawk uh ciangin Sisaria khua-ah Saul paipihsuk uh a, tua lai panin Tarsas khua-ah a ciahsak uh hi.
  </para>
  <para style="p">
    <verse number="31" style="v" />Tua ahih manin Judea gam, Galilee gam, leh Samaria gamsunga om pawlpite in bawlsiatna thuak nawnloin nuamtakin om uh a, Topa zahtakna tawh gamta uh ahih manin Kha Siangtho huhna tawh a mi khangin a kibehlap uh hi.
  </para>
  <para style="p">
    <verse number="32" style="v" />Peter khualzinin pai kawikawi a, khatvei Lydda khua-a teng Pasian' mite kiangah a hawh hi.
  </para>
  <para style="p">
    <verse number="33" style="v" />Tua khua a tun' ciangin a khutlekhe a zaw, kum giat sung tawntung lupna ngakin a om, Aineas kici mi khat a mu hi.
  </para>
  <para style="p">
    <verse number="34" style="v" />Peter in tuapa kiangah, “Aineas aw, Jesuh Khrih in nang hong damsak hi; tho-in na lupna zial in,” a ci hi. Amah zong thakhatin thoto pah hi.
  </para>
  <para style="p">
    <verse number="35" style="v" />Tua khua-a teng mi khempeuh leh Sharon zanglei-a teng mi khempeuh in Aineas mu uh ahih manin Topa a um uh hi.
  </para>
  <para style="p">
    <verse number="36" style="v" />Joppa khua-ah Pasian' thu a um, Tabitha min nei numei khat a om hi. (Tuanu' Grik min pen Dorkas hi a, sakhi a cihnopna ahi hi.) Tuanu a tawntungin a hoihin gamta-in mizawngte a huh hi.
  </para>
  <para style="p">
    <verse number="37" style="v" />Tua laitakin amah a ci na-in a si hi. Amah a silkhit uh ciangin inndei tungnungah a sial uh hi.
  </para>
  <para style="p">
    <verse number="38" style="v" />Joppa khua leh Lydda khua kigamlalo ahih manin, Joppa khua-a teng thu um mite in Lydda khua-ah Peter om hi, ci-in thu a zak uh ciangin Peter kiangah mi nih sawl uh a, “A manlang theithei-in ko kiangah hong pai in,” ci-in a samsak uh hi.
  </para>
  <para style="p">
    <verse number="39" style="v" />Peter zong kithawi-in a samte tawh paikhawm pah a, tua khua a tun' ciangin inndei tungnungah a na paipihto pah uh hi. Tua lai-ah a na om meigong numei khempeuh in Peter na umcih uh a, Dorkas a hin' lai-in amaute-a' dingin a bawlsak puanakte leh puantungsilhte, a kahkawmun Peter kiangah a lak uh hi.
  </para>
  <para style="p">
    <verse number="40" style="v" />Peter in innsung panin amaute khempeuh a pusuahsak khit ciangin khukdin'in thu a ngen hi. Tua ciangin misinu lamah kihei a, “Tabitha aw, tho in,” a cih ciangin a mit hong hak a, Peter a muh ciangin a tuto hi.
  </para>
  <para style="p">
    <verse number="41" style="v" />Peter in a khut khakin a dingtosak hi. Tua ciangin thu um meigong numeite-a kipanin thu um khempeuh samkikin amaute kiangah Dorkas a nungta-in a lak hi.
  </para>
  <para style="p">
    <verse number="42" style="v" />Joppa khuasung khempeuhah hih thu kitheikim a, mi tampi in Topa a um uh hi.
  </para>
  <para style="p">
    <verse number="43" style="v" />Joppa khua-ah ni tampi sung Peter tamlai a, savunnim nasepin a nei Simon a kici mipa tawh a omkhawm hi.
  </para>
  <chapter number="10" style="c" />
  <para style="p">
    <verse number="1" style="v" />Sisaria khua-ah Kornelias a kici mi khat om a, Rom galkap honte sung panin “Italy Galkapte,” a kici sungah galkapbu a sem ahi hi.
  </para>
  <para style="p">
    <verse number="2" style="v" />Amah biakna a hahkat mahmah mi khat hi a, a innkuan bupun Pasian bia uh hi. Amah in Jew mizawngte huhna dingin nakpi takin na sem a, Pasian kiangah thu a ngen tawntung mi khat ahi hi.
  </para>
  <para style="p">
    <verse number="3" style="v" />Khatvei nitak nai thum pawlin maang mu a, Pasian' vantung mi khat hong pai-in ama kiangah, “Kornelias aw,” ci-in a sapna teltakin a thei hi.
  </para>
  <para style="p">
    <verse number="4" style="v" />Amah in zong laukawmin vantung mi en a, “Topa aw, bang thu ahi hiam?” a cih ciangin, “Pasian in na thungetna hong za a, mizawngte na huhna zong hong thei-in nang hong phawk hi.
  </para>
  <para style="p">
    <verse number="5" style="v" />Tu-in Joppa khua-ah mi sawl in la, Simon Peter a kici mipa samsak in.
  </para>
  <para style="p">
    <verse number="6" style="v" />Tua mipa pen, tuipi gei-a teng savunnim nasepin a nei Simon's inn-ah zin tungin a om ahi hi,” a ci hi.
  </para>
  <para style="p">
    <verse number="7" style="v" />Tua khit ciangin ama kiangah thu a gen vantung mi paikhia a, Kornelias in zong ama innsung nasemte nih leh biakna a hahkat mahmah, ama sawltakin a neih galkapte khat sam a,
  </para>
  <para style="p">
    <verse number="8" style="v" />a thupiang khempeuh amaute kiangah a genkhit ciangin Joppa khua-ah a paisak hi.
  </para>
  <para style="p">
    <verse number="9" style="v" />A zing ciangin Joppa khua-ah amaute a tun'dektak laitakun, thungen dingin sun laitakin innkhumzangah Peter a kahto hi.
  </para>
  <para style="p">
    <verse number="10" style="v" />Peter a gil kialin an duh mahmah hi. A zinte in an a huanhuan laitakin Peter in maang a mu hi.
  </para>
  <para style="p">
    <verse number="11" style="v" />Vantung kihong a, sikli a nei a peek deda khat a kiu ciatah khau kivawhin leitungah a hong kikhaisuk a mu hi.
  </para>
  <para style="p">
    <verse number="12" style="v" />Tua a peek tungah ganhing namkim, a bokvak namkim, leh vasa namkim a om hi.
  </para>
  <para style="p">
    <verse number="13" style="v" />Awging khat in ama kiangah, “Peter aw, tho in la tuate go-in ne in,” a ci hi.
  </para>
  <para style="p">
    <verse number="14" style="v" />Ahi zongin Peter in, “Topa aw, tuate go-in ka ne het kei ding hi. A ninin a kingaihsun peuhmah ka ne ngei het kei hi,” ci-in a dawng hi.
  </para>
  <para style="p">
    <verse number="15" style="v" />A awging in ama kiangah, “Pasian in a siangin a gensa khat peuhpeuh a ninin ngaihsun kei in,” a ci leuleu hi.
  </para>
  <para style="p">
    <verse number="16" style="v" />Tu-a bangin a thumveina dong a cihkhit ciangin vantung lamah tua a peek deda a kilato kik hi.
  </para>
  <para style="p">
    <verse number="17" style="v" />Peter in tua a maangmuhna bang a cihnopna hi ding ahi hiam, ci-in lamdangsa-in a om laitakin, Kornelias in a sawl mite in Simon' inn hong kan kawikawi uh a, a inn hong thei uh ahih manin a kongbiang hong tungta uh hi.
  </para>
  <para style="p">
    <verse number="18" style="v" />Amaute in, “Simon Peter a kici mi khat, hih lai-ah zin hong tung kha hiam,” ci-in a hong dong uh hi.
  </para>
  <para style="p">
    <verse number="19" style="v" />Tua bangin Peter in a maang muh lungngaingai-in a om laitakin Kha Siangtho in, “En in, mihing thum in nang hong zong uh hi.
  </para>
  <para style="p">
    <verse number="20" style="v" />Amaute nang kiangah a hong pai dingin ka hong sawl ahih manin kithawi-in kumsuk in la, lunghiang loin amaute zuipah in,” a ci hi.
  </para>
  <para style="p">
    <verse number="21" style="v" />Tua ciangin Peter zong amaute kiangah paisuk a, “Kei pen na zon'pa uh ka hi hi. Bang thu ahi hiam?” ci-in a dong hi.
  </para>
  <para style="p">
    <verse number="22" style="v" />Amaute in, “Galkapbupa Kornelias in nang kiangah kote hong sawl hi. Amah pen Pasian a bia mihoih mahmah khat hi a, Jew mi khempeuh in zong a zahtak mahmah khat uh ahi hi. Amah in nangma thugente a zaktheihna dingin a inn-ah nang a hong sapna dingin Pasian in a vantung mite khat ama kiangah gensak hi,” ci-in a dawng uh hi.
  </para>
  <para style="p">
    <verse number="23" style="v" />Tua ahih manin amah tawh a giakkhawm dingin Peter in amaute a sam hi. A zing ciangin Peter zong kithawi-in amaute tawh paikhawm a, Joppakhua-a om thu um mi pawlkhatte in zong a zui uh hi.
  </para>
  <para style="p">
    <verse number="24" style="v" />A zing ciangin Sisaria khua a tung uh hi. Kornelias in zong amaute' tun'ding lamen ahih manin, a beh a phungte leh a lawm itteng a inn-ah a na samkhol hi.
  </para>
  <para style="p">
    <verse number="25" style="v" />Peter hong tun' ciangin Kornelias in na dawn a, a khe kiangah bokin a bia hi.
  </para>
  <para style="p">
    <verse number="26" style="v" />Ahi zongin Peter in amah kaito a, “Ding in; kei zong mihing mah ka hi lel hi,” a ci hi.
  </para>
  <para style="p">
    <verse number="27" style="v" />Tua bangin a kiho kawmin Peter zong innsungah tum a, mi tampi tak a na om a muh ciangin
  </para>
  <para style="p">
    <verse number="28" style="v" />amaute kiangah, “Note mahmah in zong limtakin na theih ciat uh mah bangin Jew mite pen minam dangte kiangah hawhin a kikholh ding a ngeina hilo hi. Ahi zongin mi khat peuhpeuh a nin hi, ci-in ka ngaihsutlohna dingin Pasian in kei tungah a thu hong lakkhin zo hi.
  </para>
  <para style="p">
    <verse number="29" style="v" />Tua ahih manin kei nong sap uh ciangin nialloin kong pai hi. Tu-in bang thu-a hong sam na hi uh hiam?” ci-in a dong hi.
  </para>
  <para style="p">
    <verse number="30" style="v" />Kornelias in, “Tuni tawh sim tuma ni li lai-in tubang hun nitak nai thum laitakin ka inn-ah thungenin ka om hi. Tua bangin thungenin ka om laitakin puanpak mahmah a silh mi khat ka mai-ah hong dingvat a,
  </para>
  <para style="p">
    <verse number="31" style="v" />‘Kornelias aw, Pasian in na thungetnate hong za a, mizawngte na huhnate zong a hong thei hi.
  </para>
  <para style="p">
    <verse number="32" style="v" />Simon Peter a kici mipa a sam dingin Joppa khua-ah mi sawl in. Amah pen savunnim nasepin nei-in tuipi gei-ah a teng Simon' inn-ah zin tungin a om hi,’ hong ci hi.
  </para>
  <para style="p">
    <verse number="33" style="v" />Tua ahih manin nang kong samsakpah a, midik na hih manin hih lai ciang a hong tung na hi hi. Topa in na gen dingin a hong sawl thu khempeuh na hong gending ngakin Pasian' omna hih lai munah a om ka hi uh hi,” ci-in a dawng hi.
  </para>
  <para style="p">
    <verse number="34" style="v" />Tua ciangin Peter a kam ka-in thu hilh ding kipan a, “Pasian in kuamah angvan' tuam neiloin,
  </para>
  <para style="p">
    <verse number="35" style="v" />kua mi kua mi hita leh amah zahtakin a manin a gamta mi khempeuh a san'na thu teltakin ka thei hi.
  </para>
  <para style="p">
    <verse number="36" style="v" />Mi khempeuh' Topa ahi Jesuh Khrih hangin a kingah Lungdamna Thu, Israel mite tungah Pasian in a puakna thu na thei uh hi.
  </para>
  <para style="p">
    <verse number="37" style="v" />Johan in tuiphumna thu a hilh khita kipanin Galilee gama kipan Judea gam khempeuhah a piang thu lianpite na thei uh hi.
  </para>
  <para style="p">
    <verse number="38" style="v" />Nazareth khuami Jesuh tungah Pasian in Kha Siangtho leh vangliatna pia a, Pasian in a ompihna hangin tua Jesuh in a paina khempeuhah na hoih semin, Dawimangpa in a gimsak mite khempeuh a damsakna thu zong na thei uh hi.
  </para>
  <para style="p">
    <verse number="39" style="v" />Amah in Jerusalem khua leh Jew mite omna mundang khempeuhah a septe khempeuh a thei tecite ka hi uh hi. Jew mite in sing tungah amah khai-in a that uh hi.
  </para>
  <para style="p">
    <verse number="40" style="v" />Ahi zongin Pasian in a ni thum ni-in amah hingkik sakin hong kilangsak kik hi.
  </para>
  <para style="p">
    <verse number="41" style="v" />Mi khempeuh tungah kilangsak loin, a thei teci dingin Pasian in a hong teelsa kote bek tungah hong kilangsak hi. Sihna panin a hin'kik khit ciangin kote in amah tawh an nekhawm tui dawnkhawmin ka om uh hi.
  </para>
  <para style="p">
    <verse number="42" style="v" />Kote in mite kiangah thu ka hilhna ding uh leh mihing leh misite tungah thu a khen dingin Pasian in amah a sehna thu teci a pang dingin a hong sawl hi.
  </para>
  <para style="p">
    <verse number="43" style="v" />Amah a um mite khempeuh in ama min hangin a mawhna uh a maina ding thu, kamsangte khempeuh in zong gen belin a neih khat uh ahi hi,” a ci hi.
  </para>
  <para style="p">
    <verse number="44" style="v" />Tua bangin Peter in thu a hilh laitakin tua thuhilhna a ngai mite khempeuh tungah Kha Siangtho hong tungsuk hi.
  </para>
  <para style="p">
    <verse number="45" style="v" />Gentail mite tungah zong Pasian in a Kha Siangtho a piakkhongna thu a muh uh ciangin Joppa khua panin Peter tawh a hong paikhawm Jew mi thu umte in lamdang a sa mahmah uh hi.
  </para>
  <para style="p">
    <verse number="46" style="v" />Bang hang hiam cih leh amaute in pau lamdang pau-in Pasian' liatna a phatnate uh amau bil mahmah tawh a za uh hi. Tua ciangin Peter in,
  </para>
  <para style="p">
    <verse number="47" style="v" />“Eite mah bangin hih mite in zong Kha Siangtho ngah uh hi. Tui sungah a kiphum ding uh kua'n kham thei ding ahi hiam?” ci-in a gen khit ciangin,
  </para>
  <para style="p">
    <verse number="48" style="v" />Jesuh Khrih min tawh amaute tui a kiphumna ding uh a sawl hi. Tua ciangin amaute kiangah Peter a tam laina dingin a thum uh hi.
  </para>
  <chapter number="11" style="c" />
  <para style="p">
    <verse number="1" style="v" />Gentail mite in zong Pasian' thu a upna uh, Judea gamsunga om sawltakte leh thu um mite in a za uh hi.
  </para>
  <para style="p">
    <verse number="2" style="v" />Tua ahih manin Jerusalem khua-ah Peter a pai ciangin Gentail mite zong vun a ki-at ding uh ahi hi, ci-in a ngaihsun mite in Peter mawhsak uh a,
  </para>
  <para style="p">
    <verse number="3" style="v" />“Bang hangin vun a ki-atlo Gentail mite' inn-ah tung a, amaute tawh an nangawn nekhawm na hi hiam?” a ci uh hi.
  </para>
  <para style="p">
    <verse number="4" style="v" />Tua ahih manin Peter in a thupiang khempeuh a patna panin a ban banin gen a,
  </para>
  <para style="p">
    <verse number="5" style="v" />“Joppa khua-ah thungenin ka om laitakin maang ka mu hi. A peek deda khat a kiu li-ah khau kivawhin vantung panin hong kikhaisuk ka mu a, keima mai sanah hong khawl hi.
  </para>
  <para style="p">
    <verse number="6" style="v" />Tua a peek deda tung, limtakin ka et ciangin ganhing, gamsa, a bokvak ganhing leh vasate ka mu hi.
  </para>
  <para style="p">
    <verse number="7" style="v" />Tua ciangin awging khat in kei kiangah, ‘Peter aw, tho in la tuate go-in ne in,’ hong cihna ka za hi.
  </para>
  <para style="p">
    <verse number="8" style="v" />Ahi zongin keimah in, ‘Topa aw, tuate go-in ka ne het kei ding hi. Bang hang hiam cih leh a ninin a kingaihsun an peuhmah ka kam ka tun' ngei kei hi,’ ka ci hi.
  </para>
  <para style="p">
    <verse number="9" style="v" />Ahi zongin van panin a awging in, ‘Pasian in a siangin a gensa khat peuhpeuh a nin na ci kei ding hi,’ hong ci kik hi.
  </para>
  <para style="p">
    <verse number="10" style="v" />Tu-a bangin a thumveina dong hong cih khit ciangin vantungah tua a peek deda kilato kik hi.
  </para>
  <para style="p">
    <verse number="11" style="v" />Tua laitakin Sisaria khua panin kei kiangah a hong kisawl mihing thumte, ka zintun'na inn-ah hong tung uh hi.
  </para>
  <para style="p">
    <verse number="12" style="v" />Lunghiang loin amaute ka zuihpahna dingin Kha Siangtho in kei tungah hong gen khinzo hi. Joppa khua panin hih i sanggam gukte in zong Sisaria khua-ah hong zui uh a, ka vekpi-un Kornelias inn-ah ka lut uh hi.
  </para>
  <para style="p">
    <verse number="13" style="v" />Tua ciangin amah in vantung mi khat a inn sungah a ding mu-in, tua vantung mi in ama kiangah, ‘Simon Peter a kici mipa a sam dingin Joppa khua-ah mi sawl in.
  </para>
  <para style="p">
    <verse number="14" style="v" />Amah in nang leh na innkuan khempeuh un hotkhiatna na ngahna ding uh thu hong gen ding hi,’ a cihna thu a hong gen hi.
  </para>
  <para style="p">
    <verse number="15" style="v" />Tua thu gen dingin ka kipat laitakin eite in Kha Siangtho i ngah cil huna mah bangin amaute tungah Kha Siangtho hong tung hi.
  </para>
  <para style="p">
    <verse number="16" style="v" />Tua ciangin Topa in, ‘Johan in tui sungah hong phum a, ahi zongin Pasian in Kha Siangtho tawh note hong kidimsak ding hi,’ a cihsa thu ka phawkkik hi.
  </para>
  <para style="p">
    <verse number="17" style="v" />Eite in Topa Jesuh Khrih i up ciangin eite tungah hong piak mah bangin Pasian in hih Gentail mite tungah zong a kibangin a piakna teltakin kithei ahih manin, hih Pasian' nasepna a khaktanzo dingin kei kua ka hi hiam?” ci-in a gen hi.
  </para>
  <para style="p">
    <verse number="18" style="v" />Amaute in hih thu a zak uh ciangin mawhsakna thu gen nawnlo uh a, “Gentail mite zong kisikin a nuntak theihna dingun Pasian in hunhoih pia hi,” ci-in Pasian a phat uh hi.
  </para>
  <para style="p">
    <verse number="19" style="v" />Stefen a kithah huna bawlsiatna hangin thu um mite tampi kithehthang uh hi. Mi pawlkhatte Foenisia gam, Saipras gam, leh Antiok khua ciangdong tung uh a, Jew mite kiang bekah Pasian' thu a hilh uh hi.
  </para>
  <para style="p">
    <verse number="20" style="v" />Ahi zongin Saipras gammi leh Sairin khuami thu um mi pawlkhatte Antiok khua-ah pai uh a, Topa Jesuh hanga Lungdamna Thu, Gentail mite kiangah zong a gen uh hi.
  </para>
  <para style="p">
    <verse number="21" style="v" />Topa in nakpi takin amaute huh ahih manin mi tampi in thu umin Topa lamah a kihei uh hi.
  </para>
  <para style="p">
    <verse number="22" style="v" />Jerusalem-a om pawlpite in hih thu a zak uh ciangin Antiok khua-ah Barnabas a paisak uh hi.
  </para>
  <para style="p">
    <verse number="23" style="v" />Barnabas a tun' ciangin Pasian in amaute thupha a piakna mu-in lungdam mahmah a, amaute citakin a lungsim khempeuh uh tawh Topa tungah a thumanna dingun a hanthawn hi.
  </para>
  <para style="p">
    <verse number="24" style="v" />Barnabas pen mihoih mahmah, upna nei-in, Kha Siangtho tawh a kidim mi khat ahi hi. Mi tampi in Pasian a um uh hi.
  </para>
  <para style="p">
    <verse number="25" style="v" />Tua ciangin Saul a zong dingin Barnabas pai a, Tarsas khua-ah a tung hi.
  </para>
  <para style="p">
    <verse number="26" style="v" />Saul a muh ciangin Antiok khua-ah a paipih hi. Kum khat sung tawntung tua lai-a om pawlpi mite tawh amaute gel omkhawm uh a, mi tampi tak thu a hilh uh hi. Thu um mite pen Khristian ci-in min a kiphuah masakna mun in Antiok khua ahi hi.
  </para>
  <para style="p">
    <verse number="27" style="v" />Tua hun pawl laitakin Jerusalem khua panin Antiok khua-ah kamsang pawlkhat paisuk uh hi.
  </para>
  <para style="p">
    <verse number="28" style="v" />Amaute sung panin Agabas a kici kamsangpa hong ding a, leitung khempeuhah kialpi hong tung ding hi, ci-in Kha Siangtho sawlna tawh a genkhol hi. (Tua kialpi pen Klaudias in Gam uk Kumpi a sep laitakin a tung hi.)
  </para>
  <para style="p">
    <verse number="29" style="v" />Tua lai-a om thu um mite in amau hihzawh zah ciat hanciamin Judea gama om thu um mite kiangah huhna a puakna ding uh a vaihawm uh hi.
  </para>
  <para style="p">
    <verse number="30" style="v" />Amaute in huhna ding sum a kaihkhop khit uh ciangin pawlpi upate tungah a na piak dingun Barnabas leh Saul a puasak uh hi.
  </para>
  <chapter number="12" style="c" />
  <para style="p">
    <verse number="1" style="v" />Hih hun pawl laitakin Herod Kumpipa in pawlpi mite pawlkhat bawlsiat ding kipan hi.
  </para>
  <para style="p">
    <verse number="2" style="v" />Johan' u James pen namsau tawh thatsak hi.
  </para>
  <para style="p">
    <verse number="3" style="v" />Hih bangin thahna hangin Jew mite a lungdamna a theih ciangin Peter zong mansak leuleu hi. (Hih pen Silngo Sawhloh Anlum Pawi hunsung ahi hi.)
  </para>
  <para style="p">
    <verse number="4" style="v" />Peter a kimat khit ciangin thongah kikoih a, galkap li ciat a om galkap pawl lite in a cin'dingin ki-ap hi. Herod in Paisan Pawi a ven' ciangin mipi mai-ah Peter thu sit dingin a ngaihsut ahi hi.
  </para>
  <para style="p">
    <verse number="5" style="v" />Tua ahih manin thong sungah Peter kikhum a, ahi zongin pawlpi mite in lungsim takpi tawh ama-a' dingin Pasian kiangah thu a ngetsak uh hi.
  </para>
  <para style="p">
    <verse number="6" style="v" />Herod in Peter thu sit dingin a lakkhiat ding ma a zan sungin, Peter a khut nih tuakin sikkhau kikhihin a langtuakah galkapte in lenin tua galkap nih kikalah kilumsak a, tua banah thongcingte in a kongah cing lai uh hi.
  </para>
  <para style="p">
    <verse number="7" style="v" />Thakhatthu-in Peter gei-ah Topa' vantung mi khat hong omin thong sung khempeuh khua a vak hi. Vantung mi in Peter' liangko lokin phong a, “Manlangin tho in,” a ci hi. Thakhatin Peter' khut panin a sikkhaute kitolkhia hi.
  </para>
  <para style="p">
    <verse number="8" style="v" />Tua ciangin vantung mi in, “Na kawng hoihtakin gakin na khedap bulh in,” ci-in a gen bangin Peter zong a gamta hi. Tua ciangin vantung mi in, “Na puan silh in la hong zui in,” a cih mah bangin,
  </para>
  <para style="p">
    <verse number="9" style="v" />thong sung panin Peter in amah zui-in a paikhia hi. Ahi zongin tua vantung mi' gamtatna pen ahi takpi mah ahi hiam cih theilo ahih manin maang a mu-in kingaihsun hi.
  </para>
  <para style="p">
    <verse number="10" style="v" />Thongcingte' vilna mun a khatna leh a nihna a khen'khit uh ciangin khuapi sung lutna ding sik kibawl thong kongpi a tung uh hi. Tua kongpi pen ama thu-in hong kihongtawm a, amaute a paikhia uh hi. Khuasung lampi-ah a pai laitakun thakhatin vantung mi in Peter guak a nusia hi.
  </para>
  <para style="p">
    <verse number="11" style="v" />Tua ciangin Peter in khua phawk a, “Maang a mu ka kisak leh a takpi na hi mawk! Topa in a vantung mi kei kiangah hong sawl a, Herod in hong gimsakna ding leh Jew mite in gimna hong thuaksakna ding panin kei hong honkhia hi,” a ci hi.
  </para>
  <para style="p">
    <verse number="12" style="v" />Hih thu a phawk khit ciangin Johan Marka nu Mary' inn-ah a pai hi. Tua lai-ah mi tampi kikhawmin thu a na ngen uh hi.
  </para>
  <para style="p">
    <verse number="13" style="v" />Peter in inntual kongpi hong kiu a, a en dingin nasem numei Roda va pai hi.
  </para>
  <para style="p">
    <verse number="14" style="v" />Peter hi, ci-in a aw-in a theih ciangin nuamlua ahih manin inntual kong nangawn hongloin innsungah va tai a, inntual kongah Peter ding hi, ci-in a va gen hi.
  </para>
  <para style="p">
    <verse number="15" style="v" />Amaute in, “A hai hi teh!” na cihsan lel uh hi. Ahi zongin amah in, “Peter a om taktak mah hi,” a cih teitei ciangin amaute in, “Amah a cing vantung mi hi ding hi,” ci-in a dawng uh hi.
  </para>
  <para style="p">
    <verse number="16" style="v" />Tua sungtengin Peter in a kong mah hong kiukiu lai a, a tawpna-ah a hon' uh ciangin Peter ahihlam thei uh ahih manin lamdang a sa mahmah uh hi.
  </para>
  <para style="p">
    <verse number="17" style="v" />Amaute a pau nawnlohna dingun Peter in a khut van a, thong sung panin Topa in amah a paikhiatpihna zia teng a gen hi. Tua ciangin, “James leh pawlpi midangte kiangah hih thu na gen un,” ci-in a vaikhak khit ciangin mundangah a paikhia hi.
  </para>
  <para style="p">
    <verse number="18" style="v" />Zingsang khua a vak ciangin Peter bangci ahi hiam, ci-in thongcingte lakah buaina lianpi hong om hi.
  </para>
  <para style="p">
    <verse number="19" style="v" />Peter a zon'na dingun Herod in thu pia a, ahi zongin mu zolo uh hi. Tua ahih manin thongcingte thu kisit a, thahdingin thu a khenna dingun thu a pia hi. Tua ciangin Judea gam panin Sisaria khua-ah Herod paisuk a, tua lai-ah tawlkhat sung a om hi.
  </para>
  <para style="p">
    <verse number="20" style="v" />Taia khuamite leh Sidon khuamite tungah Herod heh mahmah ahih manin Herod tawh a kimu dingin hih khua nih mite hong paikhawm uh hi. A masa-in kumpi innsunga ulian nasem ahi Blastus a pawlmat phot uh hi. Hih khua nihte' annek tuidawn pen hih kumpipa' gam panin a ngah uh ahih manin Blastus makai sakin Herod kiangah va pai-in kilemna ding thu a va gen uh hi.
  </para>
  <para style="p">
    <verse number="21" style="v" />Kumpipa in a thugen hun ding a ciamkholh ni a tun' ciangin a kumpi puan silhin a kumpi tokhom tungah tu a, mite tungah thu a gen hi.
  </para>
  <para style="p">
    <verse number="22" style="v" />Mite in a thugen a zak uh ciangin, “Hih thugen pen mihing hi loin pasian ahi hi,” ci-in a awng uh hi.
  </para>
  <para style="p">
    <verse number="23" style="v" />Herod in mite, Pasian phatsak loin amah phatsak ahih manin thakhatin Topa' vantung mi in Herod cinasak a, a hut in amah netumin a si hi.
  </para>
  <para style="p">
    <verse number="24" style="v" />Ahi zongin Pasian' thu kizelin a khang semsem hi.
  </para>
  <para style="p">
    <verse number="25" style="v" />Barnabas leh Saul in a nasep a man khit uh ciangin Jerusalem khua panin ciahkik uh a, Johan Marka zong a ciahpih uh hi.
  </para>
  <chapter number="13" style="c" />
  <para style="p">
    <verse number="1" style="v" />Antiok khua pawlpi sungah kamsang pawlkhat leh sia pawlkhat om uh hi. Tuate pen Barnabas, Mi Vompa zong a kici Simon, Sairin khuami Lusias, gam ukpipa khutnuai-ah gam a uksawn Herod tawh a khangkhawm Manaen, leh Saul ahi uh hi.
  </para>
  <para style="p">
    <verse number="2" style="v" />Amaute in an tangin Pasian bia-in a om laitakun Kha Siangtho in amaute kiangah, “Keima na a sem dingin ka sapsa ahih manin kei-a' dingin Barnabas leh Saul hong piakhia un,” a ci hi.
  </para>
  <para style="p">
    <verse number="3" style="v" />Amaute in zong an tangin, a lu tung uhah a khut uh nga-in thu a ngetsak khit uh ciangin a kuankhia sak uh hi.
  </para>
  <para style="p">
    <verse number="4" style="v" />Kha Siangtho' sawlna mah bangin Seleusia khua-ah paisuk uh a, tua khua panin teembaw tuangin Saipras tuikulhah a pai uh hi.
  </para>
  <para style="p">
    <verse number="5" style="v" />Saipras tuikulh-a om Salamis khua a tun' uh ciangin Jew mite' kikhopna innte-ah Pasian thu a hilh uh hi. Tua a nasepna uhah a huh dingin Johan Marka zong amaute tawh a omkhawm hi.
  </para>
  <para style="p">
    <verse number="6" style="v" />Tua tuikulh tung khempeuhah zin kawikawi-in Pafos khua a tun' uh ciangin mitphial a bawl, kamsang a kineih, Barjesuh min nei Jew mi khat a tuak uh hi.
  </para>
  <para style="p">
    <verse number="7" style="v" />Tua mipa pen tua tuikulh a uksawn, a pil mahmah Sergius Paulus tawh a kithei mahmah mi khat ahi hi. Tua gam ukpa in Pasian' thu zanuam ahih manin Barnabas leh Saul a sam hi.
  </para>
  <para style="p">
    <verse number="8" style="v" />Ahi zongin tua mitphial siampa Elymas (a Grik min) in Barnabas leh Saul na nial a, gam ukpa in Pasian' thu a up theihlohna dingin a na hanciam hi.
  </para>
  <para style="p">
    <verse number="9" style="v" />Tua ciangin Saul (Paul zong a kicipa) Kha Siangtho tawh kidimin tua mipa limtakin en a,
  </para>
  <para style="p">
    <verse number="10" style="v" />“Dawimangpa tawh a kibang mipa aw, thuhoih khempeuh nialin, gitlohna ngian tuamtuam na nei a, Topa' thuman pen zuau suahsak ding na hanciam tawntung hi.
  </para>
  <para style="p">
    <verse number="11" style="v" />Tu-in Topa in nang hong su ding a, na mit taw-in tawlkhat sung khua na mu kei ding hi,” a cih khit phetin, meii vom in Elymas' mit tuamcip a, a khut lenin amah a paipih ding mi a zawt kawikawi hi.
  </para>
  <para style="p">
    <verse number="12" style="v" />Gam ukpa in hih thupiang a muh ciang leh Topa thu a kigente a zak ciangin lamdangsa mahmahin Pasian a um hi.
  </para>
  <para style="p">
    <verse number="13" style="v" />Tua ciangin Pafos khua panin Paul leh a lawmte teembaw tuangin Pamfilia gam Perga khua a tung uh hi. Tua khua panin Johan Marka in amaute nusia-in Jerusalem khua-ah a ciahkik hi.
  </para>
  <para style="p">
    <verse number="14" style="v" />Ahi zongin Perga khua panin amaute paisuak uh a, Pisidia gam Antiok khua a tung uh hi. Sabbath ni-in kikhopna inn-ah pai-in a tu uh hi.
  </para>
  <para style="p">
    <verse number="15" style="v" />Kikhopna inn ukte in Moses Thukham Laibu sung leh kamsangte' laibute a sim khit uh ciangin amaute kiangah, “Sanggamte aw, mihonte tungah hanthotna kam na gennop uh leh thu nong gen ding uh ka deih uh hi,” a cisak uh hi.
  </para>
  <para style="p">
    <verse number="16" style="v" />Tua ahih manin Paul hong ding a, a khut vanin thugen ding hong kipan a, “Israel mipihte leh hih lai-ah Pasian a bia Gentail mite aw, kathugen na ngai un.
  </para>
  <para style="p">
    <verse number="17" style="v" />Hih Israel mite' biak Pasian in ko Israel mite' pu leh pate na na teel a, Egypt gamah pemta-in a om sungun minam lian khatin a na bawl hi. Pasian in ama vangliatna tawh Egypt gam panin amaute na paikhiatpih a,
  </para>
  <para style="p">
    <verse number="18" style="v" />kum sawmli sung gamsungah amaute na ompih kenkon hi.
  </para>
  <para style="p">
    <verse number="19" style="v" />Pasian in Kanaan gamsungah mi nam sagih a suksiat khit ciangin kum za li leh kum sawmnga sung bang ama mite a luahsak hi.
  </para>
  <para style="p">
    <verse number="20" style="v" />“Tua khit ciangin kamsang Samuel hun ciangdong amaute' vai a hawm dingin ukpite a pia hi.
  </para>
  <para style="p">
    <verse number="21" style="v" />Amaute in kumpi ding a nget uh ciangin Pasian in Benjamin minam sung pan Kish' tapa Saul, kum sawmli sung amaute' kumpi dingin a pia hi.
  </para>
  <para style="p">
    <verse number="22" style="v" />Pasian in kumpi dingin Saul a zat nawnloh ciangin amaute' kumpi dingin David a semsak hi. Pasian in David' thu genin, ‘Ka sawl khempeuh a sem ding, ka deih bang mi khat, Jessi' tapa David ka mukhin hi,’ a cihsa thu ahi hi.
  </para>
  <para style="p">
    <verse number="23" style="v" />Pasian in ama ciamsa bangin Israel mite a honkhia dingin hih David' suan sung pan Jesuh a bawl hi.
  </para>
  <para style="p">
    <verse number="24" style="v" />Jesuh in nasep a kipat ma-in, a mawhna panun kisikin tui a kiphumna dingun Johan in Israel mi khempeuh tungah thu a hilh hi.
  </para>
  <para style="p">
    <verse number="25" style="v" />Johan in ama nasep a zawh kuan ciangin mite kiangah, ‘Kei kua hi hong ci na hi uh hiam? Kei pen note' ngakpa ka hi kei hi. En un, kei nungah na ngakpa uh hong pai a, ama khedap khau a sutsak ding nangawnin ka kilawmzo nai kei hi,’ ci hi.
  </para>
  <para style="p">
    <verse number="26" style="v" />“Abraham' suan ka behte leh Pasian a bia Gentail mi khempeuh aw, hih hotkhiatna thu pen eite-a' dingin Pasian in a hong puak ahi hi.
  </para>
  <para style="p">
    <verse number="27" style="v" />Jerusalem khua-a a teng mite leh a makaite un Jesuh pen Honpa ahih lamtak na theilo uh a, Sabbath nisimin a kisim niloh kamsangte' thu zong na tello uh hi. Amaute in Jesuh na mawhsak uh ahih manin kamsangte' thugente a manin hong tung hi.
  </para>
  <para style="p">
    <verse number="28" style="v" />Amaute in Jesuh in sihna a thuakna dingin thukhenna a ngahna ding thu mu zolo napi uh, Pilat in thahna ding thu a piakna dingin na ngen teitei uh hi.
  </para>
  <para style="p">
    <verse number="29" style="v" />Lai Siangtho in Jesuh' thu a gen bang teekteekin a bawlkhit uh ciangin singlamteh tung panin lakhia sukin han sungah a koih uh hi.
  </para>
  <para style="p">
    <verse number="30" style="v" />Ahi zongin Pasian in sihna panin amah hingkik sak a,
  </para>
  <para style="p">
    <verse number="31" style="v" />Galilee gam leh Jerusalem khua kikalah amah tawh khual a zinzin khawm ngei mite tungah tam veipi a mun tuamtuamah na kilang hi.
  </para>
  <para style="p">
    <verse number="33" style="v" />Kote pen note kiangah Lungdamna Thu a puak dingin hih lai-ah a hong om ka hi uh hi. Tua thu in: Pasian in i pu i pate tungah a ciam thu pen Jesuh a hin'kik sakna tawh, Israel' suan ahi eite leh midang khempeuh-a' dingin tu-in a hong tungsak ahi hi. Late a lian nihna sungah, ‘Nang pen ka Tapa na hi a, tuni-in nangma Pa ka suak hi,’ a cihna thu hong tungsak hi.
  </para>
  <para style="p">
    <verse number="34" style="v" />Muatna a thuakkik ngei nawnlo dingin sihna panin amah a hin'kiksakna tawh kisai-in Pasian in a thugenna-ah, ‘David tungah ka ciamsa mah bangin note tungah thupha siangtho kong pia takpi ding hi,’ ci hi.
  </para>
  <para style="p">
    <verse number="35" style="v" />Tua mah bangin Late a gelhpa in zong, ‘Nang tungah a hong thuman na nasempa muatna na thuaksak kei ding hi,’ a ci hi.
  </para>
  <para style="p">
    <verse number="36" style="v" />David in ama hun lai-in Pasian' deihna bangin na sem a, a sih ciangin a pu a pate gei mahah kisialin muatna a thuak hi.
  </para>
  <para style="p">
    <verse number="37" style="v" />Ahi zongin Pasian in sihna panin a hin'kiksak Jesuh in muatna thuaklo hi.
  </para>
  <para style="p">
    <verse number="38" style="v" />Tua ahih ciangin sanggamte aw, hih Jesuh hangin mawhmaisakna thu note tungah hong kihilh ahihna teltakin na theih ding uh ahi hi.
  </para>
  <para style="p">
    <verse number="39" style="v" />Tua thamlohin Jesuh a um mite khempeuh pen Moses Thukham in a suahtaksak zawhloh mawhna khempeuh panin a suakta ahihna thu na theih ding uh ahi hi.
  </para>
  <para style="p">
    <verse number="41" style="v" />Tua ahih manin kamsangte in, ‘Pasian a thusimlo mite aw, lamdangsa lua-in na si ding uh hi. Na nuntak sungun note lakah ka sepkhiat ding uh thu pen mi khatpeuh in hong gen hi leh na up hetloh ding uh thu ahi hi,’ ci-in a gen uh thute, note tungah hong pian' khaklohna dingin kidawm un,” a ci hi.
  </para>
  <para style="p">
    <verse number="42" style="v" />Kikhopna inn panin Paul leh Barnabas a ciahding uh ciangin, Sabbath ni kik ciangin hih thute mah hong gen lai un, ci-in mite in a vaikhak uh hi.
  </para>
  <para style="p">
    <verse number="43" style="v" />Kikhopna inn panin a ciahkhiat uh ciangin Jew mi tampite leh Jew biakna a zui Gentail mi tampite in Paul leh Barnabas zui uh a, amaute gel in zong tua mite hanthawnin, Pasian' hehpihna suangin kiptakin a omna dingun a gen uh hi.
  </para>
  <para style="p">
    <verse number="44" style="v" />A Sabbath ni kik ciangin Pasian' thu a ngai dingin a khuazang phialun hong kikhawm uh hi.
  </para>
  <para style="p">
    <verse number="45" style="v" />Jew mite in mi tampi tak a hong kikhawm a muh uh ciangin Paul leh Barnabas haza uh ahih manin Paul' thugente a manlopi hi, ci-in Paul a gensia uh hi.
  </para>
  <para style="p">
    <verse number="46" style="v" />Tua ciangin Paul leh Barnabas in hangtakin thu gen uh a, “No Jew mite tungah Pasian' thu kong gen masak ding mah uh ahi hi. Ahi zongin note in Pasian' thu nialin, nuntak tawntungna a ngah dingin kilawmzo kisalo na hih manun, note kiang panin paikhia-in Gentail mite kiangah ka pai ding uh hi.
  </para>
  <para style="p">
    <verse number="47" style="v" />Bang hang hiam cih leh Topa in kote kiangah thu hong pia khinzo a, ‘Leitung mi khempeuh in hotkhiatna a ngahtheihna dingin Gentail mite' khuavak ahi dingin ka hong koih hi,’ hong ci hi,” a ci uh hi.
  </para>
  <para style="p">
    <verse number="48" style="v" />Gentail mite in hih thu a zak uh ciangin lungdam mahmah uh a, Pasian' thu hoih mahmah hi, ci-in a phat uh hi. Nuntak tawntungna a ngah dingin Pasian in a teelsa mite in Pasian' thu hong um uh hi.
  </para>
  <para style="p">
    <verse number="49" style="v" />Tua gam kiim khempeuhah Topa' thu kizel hi.
  </para>
  <para style="p">
    <verse number="50" style="v" />Ahi zongin Jew mite in tua khuasung uliante leh Gentail mi numei citheite holhthawh uh a, Paul leh Barnabas bawlsiat ding kipanin, tua gam panin a taikhia sak uh hi.
  </para>
  <para style="p">
    <verse number="51" style="v" />Sawltakte in zong a khe uha leivui bangte sin'khiat sanin Ikonium khua-ah a pai uh hi.
  </para>
  <para style="p">
    <verse number="52" style="v" />Antiok khua-a om thu um mite ahih leh Kha Siangtho tawh kidimin lungdam mahmahin a om uh hi.
  </para>
  <chapter number="14" style="c" />
  <para style="p">
    <verse number="1" style="v" />Ikonium khua a tun' uh ciangin Paul leh Barnabas zong Jew mite kikhopna inn-ah pai uh a, amaute' thuhilhna hangin Jew mi leh Gentail mi tampi tak in Pasian thu um uh hi.
  </para>
  <para style="p">
    <verse number="2" style="v" />Ahi zongin thu umlo Jew mite in Gentail mite holhthawh uh a, thu um mite a mudahsak uh hi.
  </para>
  <para style="p">
    <verse number="3" style="v" />Tua lai-ah sawltakte sauveipi tam uh a, Topa Jesuh thu hangtakin a hilh uh hi. Ama dikna thu a hilhnate uh man hi, ci-in a lahna dingin Topa in amaute tungah lim leh na lamdang bawltheihna ding vangliatna a pia hi.
  </para>
  <para style="p">
    <verse number="4" style="v" />Tua khuasunga om mite pawl nih pha uh a, pawlkhat in Jew mite pan'pihin, pawlkhat in sawltakte a pan'pih uh hi.
  </para>
  <para style="p">
    <verse number="5" style="v" />Gentail mi leh Jew mite in a uliante uh tawh kopin sawltakte bawlsia-in suang tawh den'ding a vaihawm uh hi.
  </para>
  <para style="p">
    <verse number="6" style="v" />Sawltakte in tua thu a theih uh ciangin Likaonia gamsunga om Lystra khua, Derbe khua, leh tua gam kiima om khuate-ah tai uh a,
  </para>
  <para style="p">
    <verse number="7" style="v" />tua a taina uh khuate-ah Lungdamna Thu a hilh uh hi.
  </para>
  <para style="p">
    <verse number="8" style="v" />A suahtunga kipanin lam a pai theilo khezaw mi khat Lystra khua-ah a om hi.
  </para>
  <para style="p">
    <verse number="9" style="v" />Amah in Paul' thuhilhte limtakin a ngai hi. Tua mipa in damna a ngahzawhna ding zahin upna nei hi, ci-in Paul in a muh ciangin limtakin amah en a,
  </para>
  <para style="p">
    <verse number="10" style="v" />“Na khe-in dingto in!” nakpi takin a ci hi. Tua mipa zong dingin lam pai kawikawi dingin a kipan hi.
  </para>
  <para style="p">
    <verse number="11" style="v" />Mihonte in Paul' nasepna a muh uh ciangin amau' Likaonia pau tawh, “Mihing mel pua-in pasiante i kiangah hong pai hi,” ci-in a kiko uh hi.
  </para>
  <para style="p">
    <verse number="12" style="v" />Barnabas pen Zeus ci-in min phuah uh a, Paul pen a thugenpi pen ahih manin Hermes ci-in min a phuah uh hi.
  </para>
  <para style="p">
    <verse number="13" style="v" />Zeus pasian biakna inn tua Lystra khua nawlah a om hi. Tua Zeus pasian' na a sem siampipa in khuapi nawla a biakinn kongah bawngtalte leh pakkualte hong paipih hi. Amah leh mihonte in sawltakte a biakna dingun tua bawngte go-in pakkualte a pianuam uh hi.
  </para>
  <para style="p">
    <verse number="14" style="v" />Ahi zongin Barnabas leh Paul in hih thu a zak uh ciangin mihonte' vaihawmna a nialna limun a puan uh balkekin mihon lakah tai-in kiko uh a,
  </para>
  <para style="p">
    <verse number="15" style="v" />“Lawmte aw, bang hangin hih bangin gamta na hi uh hiam? Kote pen note mah bangin mihing ka hi lel uh hi. Bangmahin a kimanglo hih milimte na biakna uh panin kihei-in, vantung, leitung, tuipi leh tuate tung leh a sunga om khempeuh a bawl a nungta Pasian na biakna dingun Lungdamna Thu note kiangah a gen dingin hih lai-ah a hong om ka hi uh hi.
  </para>
  <para style="p">
    <verse number="16" style="v" />A beisa hunsungah Pasian in mi khempeuh amau utbang ciatin hong gamtasak hi.
  </para>
  <para style="p">
    <verse number="17" style="v" />Ahi zongin amah in a bangci Pasian hiam cih hong lahna-in mite-a' dingin na hoihnono a hong pia hi. Amah in van panin guah hong zusakin, a hun hunin anlak hunding hong tungsak hi. Amah in note' nekding an hong pia a, lungdamin a hong omsak hi,” a ci uh hi.
  </para>
  <para style="p">
    <verse number="18" style="v" />Hih bangin thu a genna uh tawh mihonte in amaute a biaklohna dingun a khozo liailiai uh ahi hi.
  </para>
  <para style="p">
    <verse number="19" style="v" />Ahi zongin Pisidia gama om Antiok khua leh Ikonium khua panin Jew mite hong pai uh a, mihonte hong holhthawh gawpin suang tawh Paul denggawp uh a, si khin hi, ci-in ngaihsun uh ahih manin khuanawlah a kaikhia uh hi.
  </para>
  <para style="p">
    <verse number="20" style="v" />Ahi zongin thu um mite in amah umcihin a om laitakun amah hong tho-in khuasungah a lutkik hi. A zing ciangin Barnabas tawh Derbe khua-ah a pai uh hi.
  </para>
  <para style="p">
    <verse number="21" style="v" />Paul leh Barnabas in Derbe khua-ah Lungdamna Thu hilh uh a, mi tampi in Pasian a um uh hi. Tua lai panin kileh kikin Lystra khua, Ikonium khua, leh Pisidia gama om Antiok khua-ah a pai uh hi.
  </para>
  <para style="p">
    <verse number="22" style="v" />Thu um mite a upna uhah citakin a omna dingun hanthawnin tha pia uh a, “Pasian' Ukna sungah i omtheihna dingin haksatna tampi thuak ding hi hang,” ci-in a hilh uh hi.
  </para>
  <para style="p">
    <verse number="23" style="v" />Khua pawlpi simah pawlpi upa ding sehsak uh a, an tangin thungetna tawh amaute' muan' ahi Topa' khutsungah tua mite a ap uh hi.
  </para>
  <para style="p">
    <verse number="24" style="v" />Pisidia gam a khen'khit uh ciangin Pamfilia gam a tung uh hi.
  </para>
  <para style="p">
    <verse number="25" style="v" />Tua gamsunga om Perga khua-ah thu hilh uh a, tua khua panin Attalia khua-ah a paisuk uh hi.
  </para>
  <para style="p">
    <verse number="26" style="v" />Attalia khua panin teembaw tuang uh a, tu-a a zawh uh nasep a kipatna dingun Pasian' khutsungah amaute a ki-apna Antiok khua a zuankik uh hi.
  </para>
  <para style="p">
    <verse number="27" style="v" />Antiok khua a tun' uh ciangin amaute in pawlpi mite khawm uh a, a khualzinna uhah Pasian in na a seppihna khempeuh leh Gentail mite in zong thu a uptheihna dingun Pasian in lam a hon'saknate khempeuh a gen uh hi.
  </para>
  <para style="p">
    <verse number="28" style="v" />Tua khua-ah thu um mite tawh sauveipi sung a omkhawm uh hi.
  </para>
  <chapter number="15" style="c" />
  <para style="p">
    <verse number="1" style="v" />Judea gam panin Antiok khua-ah mi pawlkhat hong pai uh a, innkuan khat bangin a om thu um mite kiangah, “Moses Thukham sungah a kigen bangin na vun uh na at kei uh leh hotkhiatna na ngah kei ding uh hi,” ci-in thu hilh ding hong kipan uh hi.
  </para>
  <para style="p">
    <verse number="2" style="v" />Hih thu huhau-in Paul leh Barnabas, leh hih mite kikalah nakpi takin thu kinialna omin thu kisel uh ahih manin, Paul leh Barnabas leh Antiok khua-a a om mi pawlkhatte Jerusalem khua-ah va pai-in, hih thu tawh kisai-in tua lai-a om sawltakte leh upate tawh a kimuhna dingun a vaihawm uh hi.
  </para>
  <para style="p">
    <verse number="3" style="v" />Amaute a pai uh ciangin pawlpi mite in khuanawl ciang va kha uh a, Gentail mite zong Pasian lamah a kiheina thu, a nawkna uh Foenisia gamah gen kawikawi uh ahih manin thu um mite khempeuh a nuam mahmah uh hi.
  </para>
  <para style="p">
    <verse number="4" style="v" />Jerusalem khua a tun' uh ciangin sawltakte, upate, leh pawlpite in limtakin zin na do uh a, Pasian in na a seppihna thu, amaute kiangah a gen uh hi.
  </para>
  <para style="p">
    <verse number="5" style="v" />Ahi zongin Farisi mite sung panin thu um mi pawlkhat in, “Amaute in Moses Thukham zui-in, a vun uh a ki-atna ding uh gen ding kisam hi,” a ci uh hi.
  </para>
  <para style="p">
    <verse number="6" style="v" />Tua ahih manin hih thu a kikum dingin sawltakte leh upate a kikhawm uh hi.
  </para>
  <para style="p">
    <verse number="7" style="v" />Sauveipi a kisel khit uh ciangin Peter hong ding a, “Lawmte aw, Gentail mite in Pasian' thu za-in a uptheihna dingun amaute tungah Lungdamna Thu a hilh dingin sawtpi lai pekin note lak panin Pasian in kei hong teelkhiatna thu na thei uh hi.
  </para>
  <para style="p">
    <verse number="8" style="v" />Mihingte' lungsim sungthu a thei Pasian in Gentail mite in zong thu a uptheih ding mah hi, cih a lahna-in eite tungah a hong piak mah bangin amaute tungah zong Kha Siangtho a pia hi.
  </para>
  <para style="p">
    <verse number="9" style="v" />Pasian in eite leh Gentail mite deidanna hong neilo a, amaute in zong a up manun mi siangtho-in a bawl hi.
  </para>
  <para style="p">
    <verse number="10" style="v" />Tua ahih ciangin i pute i pate-a kipan eimahmah in i puak zawhloh vangik pen Pasian' heh theihtheihna dingin bang hangin thu um mite tungah suan ding ihi hiam?
  </para>
  <para style="p">
    <verse number="11" style="v" />Tua bangin i gamta het kei ding hi. Amaute mah bangin eite in zong i up manin Topa Jesuh hehpihna tawh hotkhiatna i ngah hi,” ci-in thu a gen hi.
  </para>
  <para style="p">
    <verse number="12" style="v" />Tua ciangin Barnabas leh Paul in Gentail mite lakah amau tung tawnin Pasian in lim leh na lamdang a bawlnate khempeuh a gen laitakun mi khempeuh pauloin a om uh hi.
  </para>
  <para style="p">
    <verse number="13" style="v" />A thugen uh a man khit ciangin James in thu hong gen a, “Lawmte aw, ka thugen hong ngai dih un.
  </para>
  <para style="p">
    <verse number="14" style="v" />Pasian in Gentail mite lak panin ama mi dingin mi pawlkhat a lakna tawh Gentail mite a kin ahih lamtak a hong lahna thu, Simon' genna i za zo hi.
  </para>
  <para style="p">
    <verse number="15" style="v" />Kamsangte' thugente zong tu-a tawh kituak mahmah hi. Lai Siangtho sungah,
  </para>
  <para style="p">
    <verse number="18" style="v" />‘Tanglai pek panin hih thu a hong theisak Topa in hih bangin a gen hi: Keima mi ahi dingin ka sapsa Gentail mite leh midangte khempeuh in Topa a zon'theihna dingun a nung ciangin ka hong paikik ding a, a kisiasa David' ukna gam ka puahkik ding hi. A siate a ngei bangsak kikin ka dingsak kik ding hi, ci hi,’ ci-in kigelh hi.
  </para>
  <para style="p">
    <verse number="19" style="v" />Tua ahih ciangin keima ngaihsutna-ah, Pasian' lamah a kihei hih Gentail mite nawngkaisak lo zaw-in,
  </para>
  <para style="p">
    <verse number="20" style="v" />milim biakna-a kizang an khempeuh a sianglo suak ahih manin a neklohna ding uh, numei tawh khialhnate panin a kikepna ding uh, a si luangkhiasak loin a kigawlmek sate, leh sasi khat peuhpeuh a neklohna dingun lai i gelhzawk ding hoih ka sa hi.
  </para>
  <para style="p">
    <verse number="21" style="v" />Bang hang hiam cih leh Sabbath nisimin kikhopna innte-ah Moses Thukhamte kisim ngitnget a, khua khempeuhah Moses thugente mah hilh belin kinei hi,” a ci hi.
  </para>
  <para style="p">
    <verse number="22" style="v" />Tua ciangin sawltakte, upate, leh pawlpi buppi in amau sung panin mi pawlkhat teelin Paul leh Barnabas tawh Antiok khua-ah a paikhawmsak ding uh a vaihawm uh hi. Amaute tawh a paikhawm dingin thu um mite in a zahtakbawl mahmah mi nih, Barsabbas Judas leh Silas teelkhia uh a,
  </para>
  <para style="p">
    <verse number="23" style="v" />a nuai-a kigelh bangin lai a puasak uh hi. Tua a lai puaksak uh sungah, “Sawltakte leh upate ahi ko na sanggamte un, Antiok khua, Syria gam, leh Silisia gama om thu upna sungah sanggam ahi Gentail mite tungah hopihna kam kong khak uh hi.
  </para>
  <para style="p">
    <verse number="24" style="v" />Kote' hong sawllohpi-in ko kiang panin mi pawlkhat hong pai-in a thugenna uh tawh note hong buaisakin hong lung-amsak hi, ci-in ka za uh hi.
  </para>
  <para style="p">
    <verse number="26" style="v" />Tua ahih manin kote kikhawmin thu ka kikum uh a, mi pawlkhat teelin no kiangah kong paisak ding uh ka kithukim uh hi. Tua ka teel uh mite pen i Topa Jesuh Khrih nasepna-ah a nuntakna uh a pia ngam i sanggam it Paul leh Barnabas tawh kong paisak uh hi.
  </para>
  <para style="p">
    <verse number="27" style="v" />Tua ahih manin ka teel uh Judas leh Silas kong paisak uh a, hih lai sunga ka gelh uh thute mah amau kam mahmah tawh hong gen ding uh hi.
  </para>
  <para style="p">
    <verse number="28" style="v" />A kisam mahmah hih a nuai-a thute simloh, note tungah vangik dang suatding pen Kha Siangtho leh kote ka thukim kei uh hi.
  </para>
  <para style="p">
    <verse number="29" style="v" />Tua a kisam thute in: Milim biakna-in a kipiasa an khat peuhpeuh na neklohna ding uh, sasi na neklohna ding uh, a si luangkhiasak loin a kigawlmek sa khat peuhpeuh na neklohna ding uh, leh numei tawh khialhna panin na kikepna ding uh ahi hi. Hih thute hoihtakin zui le uh cin note-a' dingin hoih ding hi. Na cidam ta un,” ci-in kigelh hi.
  </para>
  <para style="p">
    <verse number="30" style="v" />Tua bangin amaute paisak uh a, Antiok khua a tun' uh ciangin thu um mi khempeuh khawmin amaute tungah a lai puak uh a pia uh hi.
  </para>
  <para style="p">
    <verse number="31" style="v" />Mite in tua laikhak a sim uh ciangin a thu kigelhte hangin amaute thanuamin lungdam mahmah uh hi.
  </para>
  <para style="p">
    <verse number="32" style="v" />Judas leh Silas zong kamsangte mah hi uh a, thu um mite tawh sauveipi thu kikum uh a, amaute' lungsim thanuam sakin a thahatsak uh hi.
  </para>
  <para style="p">
    <verse number="33" style="v" />Tua lai-ah tawlkhat a taam khit uh ciangin thu uppih lawmte in lungdam takin Judas leh Silas, amau a sawlte kiangah a ciahkik sak uh hi.
  </para>
  <para style="p">
    <verse number="35" style="v" />Ahi zongin Antiok khua-ah Paul leh Barnabas taam lai uh a, midang tampite tawh kopin Topa' thu a hilh uh hi.
  </para>
  <para style="p">
    <verse number="36" style="v" />Tawlkhat khit ciangin Paul in Barnabas kiangah, “Topa' thu i hilhnasa khua tuamtuama i sanggamte kiangah va hawhkikin bang a cici uh hiam cih va en ni,” a ci hi.
  </para>
  <para style="p">
    <verse number="37" style="v" />Tua bangin a pai ding uh ciangin Barnabas in Johan Marka tonpih nuam a,
  </para>
  <para style="p">
    <verse number="38" style="v" />ahi zongin Johan Marka in a khualzin masakun a tawpdongin zui loin Pamfilia gam panin ciahsan ahih manin Paul in hoihsalo hi.
  </para>
  <para style="p">
    <verse number="39" style="v" />Hih thu hangin amaute gel nakpi takin kinial uh ahih manin kikhenlawh uh a, Barnabas in Johan Marka zawnin Saipras tuikulh gam a zuan dingin teembaw tawh a pai hi.
  </para>
  <para style="p">
    <verse number="40" style="v" />Paul in zong Silas teel a, thu um mite in Topa' khutsungah a ap khit uh ciangin,
  </para>
  <para style="p">
    <verse number="41" style="v" />Syria gam leh Silisia gam nawkin pai-in pawlpite hanthawnin a thahatsak hi.
  </para>
  <chapter number="16" style="c" />
  <para style="p">
    <verse number="1" style="v" />Paul paisuak lai-in Derbe khua tung a, tua panin Lystra khua a tung hi. Tua Lystra khua-ah Timoti a kici thu um mi khat om a, a nu zong thu um Jew mi hi a, a pa pen Grik mi ahi hi.
  </para>
  <para style="p">
    <verse number="2" style="v" />Lystra khua leh Ikonium khua-a om thu um mite in Timoti pen a zahtak mahmah uh mi khat ahi hi.
  </para>
  <para style="p">
    <verse number="3" style="v" />Paul in Timoti tonpih nuam ahih manin a vun a atsak hi. Tua gama om Jew mi khempeuh in Timoti' pa pen Grik mi ahih lamtak theikim uh ahih manin tua bangin a atsak ahi hi.
  </para>
  <para style="p">
    <verse number="4" style="v" />Thuhilhin a paina uh khua khempeuha thu um mite kiangah Jerusalem khua-a om sawltakte leh upate in zuihdingin a khensat uh ngeinate gen kawikawi uh a, tua ngeinate a zuihna dingun a hanthawn uh hi.
  </para>
  <para style="p">
    <verse number="5" style="v" />Tua ahih manin pawlpi mite a upna uhah kip semsemin, a nini-in mi a kibehlaplap hi.
  </para>
  <para style="p">
    <verse number="6" style="v" />Asia gamsungah thu a hilhding uh Kha Siangtho in phallo ahih manin Frigia leh Galatia gamsung tengah a zin uh hi.
  </para>
  <para style="p">
    <verse number="7" style="v" />Mysia gamgi a tun' uh ciangin Bithynia gamsungah lutdingin kithawi uh a, ahi zongin tua gamah a pai ding uh Jesuh' Kha Siangtho in phallo hi.
  </para>
  <para style="p">
    <verse number="8" style="v" />Tua ahih manin Mysia gam nawkin pai uh a, Troas khua-ah a tung uh hi.
  </para>
  <para style="p">
    <verse number="9" style="v" />Troas khua-ah a tun'ni zanin Paul in maang mu a, Masedonia gammi khat in ama kiangah, “Masedonia gamah hong pai in la, kote hong huh in,” ci-in a thum hi.
  </para>
  <para style="p">
    <verse number="10" style="v" />Paul in maang a muhkhit phetin, tua lai-a om mite kiangah Lungdamna Thu a hilh dingin Pasian in eite hong sam hi, ci-in ngaihsun ka hih manun Masedonia gamah a pai dingin ka kithawi pah uh hi.
  </para>
  <para style="p">
    <verse number="11" style="v" />Tua ahih manin Troas khua panin teembaw tuangin Samothrasia tuikulh ka tung uh a, a zing ciangin Neapolis khua ka tung uh hi.
  </para>
  <para style="p">
    <verse number="12" style="v" />Tua khua panin khe tawh pai-in Masedonia gamsunga om Rom mite a ten'na Filippi khua ka tung uh a, tua khua-ah ni tampi sung ka taam uh hi.
  </para>
  <para style="p">
    <verse number="13" style="v" />A Sabbath ni ciangin Jew mite' thungetna mun om ding hi, ci-in ka upna uh khua pualama gun gei-ah ka pai uh a, tua lai-ah tu-in a kikhawm numeite tungah thu ka hilh uh hi.
  </para>
  <para style="p">
    <verse number="14" style="v" />Tua ka thuhilhna uh a za mite lakah Thiatira khuami, a manpha mahmah puansan a zuak, Lydia kici numei khat a om hi. Tuanu pen Pasian a bia numei khat hi a, Paul' thugente a sangthei dingin Pasian in a lungsim a hon'sak hi.
  </para>
  <para style="p">
    <verse number="15" style="v" />Amah leh a innsunga om mi khempeuh tui kiphum uh a, “Topa thu a um mi taktak hi, ci-in na hong ngaihsut nak uh leh hong pai un la, ka inn-ah hong tung un,” ci-in hong samin a hong zol hi.
  </para>
  <para style="p">
    <verse number="16" style="v" />Nikhat, thungetna mun a zuan dingin ka pai laitakun mailam thu a genthei dawivei nasem numei khat in kote hong dawntuah hi. Tua numei in mailam thu a genna tawh a tote-a' dingin sum tampi a ngahsak hi.
  </para>
  <para style="p">
    <verse number="17" style="v" />Tua numei in Paul leh kote hong zui-in, “Hih mite, A Lianpen Pasian' nasemte ahi uh hi. Note a hong kihotkhiat theihna ding thu a hong gen uh ahi hi,” ci-in a kiko hi.
  </para>
  <para style="p">
    <verse number="18" style="v" />Tua bangin ni tampi sung awng ngitnget ahih manin a sawtna ciangin Paul in nawngkaisa ahih manin kihei-in a dawi kiangah, “Hih numei sung panin na paikhiatna dingin Jesuh Khrih min tawh thu kong pia hi,” a cihkhit phetin, tua numei sung panin dawi a paikhia pah hi.
  </para>
  <para style="p">
    <verse number="19" style="v" />Tua numei' tote in a sumngahna ding uh beita hi, ci-in a phawk uh ciangin Paul leh Silas man uh a, thukhente omna sumbuk tualah a kai uh hi.
  </para>
  <para style="p">
    <verse number="20" style="v" />Rom ulian thukhente kiangah paipih uh a, “Hih mite, Jew mi hi a, i khuasungah nawngkaina hong piangsak hi.
  </para>
  <para style="p">
    <verse number="21" style="v" />Amaute in kote' ngeina tawh kituaklo thute hong hilh uh a, kote Rom mi ka hih manun amau thugente ka sang thei kei uh a, ka zui thei kei uh hi,” a ci uh hi.
  </para>
  <para style="p">
    <verse number="22" style="v" />Mihonte in zong amaute gel vuakpih ngeingai uh a, uliante in Paul leh Silas' puan balkeksak uh a, tua mite gel a satna ding uh thu a pia uh hi.
  </para>
  <para style="p">
    <verse number="23" style="v" />Nakpi takin a kisat khit ciangin thong sungah koihsak uh a, limtakin tawh a kalhna dingin thongcingpa kiangah thu a pia uh hi.
  </para>
  <para style="p">
    <verse number="24" style="v" />Tua bangin thu a ngah ciangin thongcingpa in thong sung tawngnungah amaute koihin, singkol lianpi sungah a khe uh a gakcipsak hi.
  </para>
  <para style="p">
    <verse number="25" style="v" />Zankim laitakin Paul leh Silas in Pasian kiangah thu ngenin la sa uh a, thongkia dangte in amau' thungetna leh lasaknate a ngai uh hi.
  </para>
  <para style="p">
    <verse number="26" style="v" />Thakhatin nakpi takin zin hong ling a, thonginn a bulpi dongin a lokgawp hi. Thakhatthu-in thong kongkhak khempeuh kihong a, thongkiate a kikhihna sikkhau khempeuh a kiphelkhia hi.
  </para>
  <para style="p">
    <verse number="27" style="v" />Thongcingpa zong khanglo a, thong kongkhakte a kihong a muh ciangin thongkia mi khempeuh taikhia mangkhin hi, ci-in ngaihsun ahih manin a namsau dokin amahmah a kithat dingin a kithawi hi.
  </para>
  <para style="p">
    <verse number="28" style="v" />Ahi zongin a aw neihzah tawh Paul kiko a, “Bangmah kicih kei in! Ka vekpi-un kim ung!” a ci hi.
  </para>
  <para style="p">
    <verse number="29" style="v" />Thongcingpa in zong meivak a la dingin mi khat sawl a, thong sungah tai-in laukawm lingkawmin Paul leh Silas khe kiang va kiden'na-in a va boksuk hi.
  </para>
  <para style="p">
    <verse number="30" style="v" />Tua ciangin amaute pusuahpih a, “Tote aw, hotkhiatna ka ngahna dingin bangci gamtat ding ka hi hiam?” ci-in a dong hi.
  </para>
  <para style="p">
    <verse number="31" style="v" />Amaute in, “Topa Jesuh um in. Tua hi leh nang leh na innkuanpihte in hotkhiatna na ngah ding uh hi,” ci-in a dawng uh hi.
  </para>
  <para style="p">
    <verse number="32" style="v" />Tua ciangin amaute in amah leh a innsunga om mi khempeuh tungah Topa' thu a hilh uh hi.
  </para>
  <para style="p">
    <verse number="33" style="v" />Tua zankim laitakpi mahin thongcingpa in amaute' liammate sawpsiangsak a, amah leh a innkuanpih mi khempeuh a kituiphum pah uh hi.
  </para>
  <para style="p">
    <verse number="34" style="v" />Tua ciangin a inn-ah amaute ciahpihin an a pia hi. Tu-in Pasian thu um uh ahih manin amah-a kipan a innkuanpih khempeuh a lungdam mahmah uh hi.
  </para>
  <para style="p">
    <verse number="35" style="v" />A zingsang ciangin Rom thukhen uliante in palikbute samin, “Tua mite va khah un,” a ci uh hi.
  </para>
  <para style="p">
    <verse number="36" style="v" />Tua ahih manin thongcingpa in zong Paul kiangah, “Thukhen uliante in nang leh Silas kong khahna ding uh thu hong piakhin ahih manin lungnuam takin na ciahkhia theita ding uh hi,” a ci hi.
  </para>
  <para style="p">
    <verse number="37" style="v" />Ahi zongin Paul in palikbute kiangah, “Kote in khialhna bangmah gamtalo napi-in mihon mai-ah hong kisatgawp hi. Kote pen Rom gammi hi ung! Hong kisat khit ciangin thong sungah hong kikoih lai hi. Tu-in kuama theihlohin kote hong khahsim nuam ahi uh hiam? Tua bang mawk hithei peuhmahlo ding hi. Rom thukhen uliante mahmah hih lai-ah hong pai uh hen la, kote hong khahkhia ta hen,” a ci hi.
  </para>
  <para style="p">
    <verse number="38" style="v" />Palikbute in zong Rom thukhen uliante kiangah hih thu va ko uh hi. Paul leh Silas pen Rom gammi ahih lamtak a phawk uh ciangin lunghimawh uh a,
  </para>
  <para style="p">
    <verse number="39" style="v" />amau mahmah va pai-in a va thum khit uh ciangin thong sung panin khahkhia uh a, tua khua panin a paikhiatna dingun a thum uh hi.
  </para>
  <para style="p">
    <verse number="40" style="v" />Paul leh Silas zong thong panin paikhia-in Lydia' inn a zuan uh hi. Tua lai-ah thu um mite tawh kikhawm uh a, hanthotna kam a genkhit uh ciangin tua khua panin a dingkhia uh hi.
  </para>
  <chapter number="17" style="c" />
  <para style="p">
    <verse number="1" style="v" />Amfipolis khua leh Apollonia khua nawkin amaute zin uh a, Jew mite kikhopna inn a omna Thesalonika khua a tung uh hi.
  </para>
  <para style="p">
    <verse number="2" style="v" />A pai ngei zel mah bangin Paul zong kikhopna inn-ah pai a, Sabbath ni thum sung Lai Siangtho siksanin mite tawh thu kikum a,
  </para>
  <para style="p">
    <verse number="3" style="v" />Khrih in sihna thuakin, sihna panin a thawhkik ding a kisam ahi hi, ci-in a laktel hi. Tu-a note kiangah kong pulak Khrih pen Lai Siangtho sunga kigen Khrih ahi hi, ci-in Paul in a gen hi.
  </para>
  <para style="p">
    <verse number="4" style="v" />Mi pawlkhat in a thugen uh man sa uh ahih manin Paul leh Silas pawlpih uh a, tua mah bangin Pasian a bia mi tampi tak leh uliante' zi tampi mah in zong a pawlpih uh hi.
  </para>
  <para style="p">
    <verse number="5" style="v" />Tua bangin mi tampi in Paul' thugen a up uh ciangin Jew mite thangpai uh a, kongzing lakah a vakvai migilo honkhat kaikhawmin a pawlmat uh hi. Khuasung khempeuh buaisak henhanin, mihonte lakah Paul leh Silas a kaihkhiat theihna dingun Jason' inn a va simgawp uh hi.
  </para>
  <para style="p">
    <verse number="6" style="v" />Tua inn-ah Paul leh Silas a muhloh uh ciangin a innteekpa Jason leh midang pawlkhat kaikhia-in uliante kiangah paipih uh a, “Hih mite in mun khempeuhah buaina piangsak uh hi. Tu-in i khuasung hong tung uh a,
  </para>
  <para style="p">
    <verse number="7" style="v" />Jason in a inn-ah amaute tungsak hi. Amaute in gam khempeuh a uk Kumpipa' thu palsat uh a, Jesuh kici kumpi dang khat om hi, ci-in gen uh hi,” ci-in a awnggawp uh hi.
  </para>
  <para style="p">
    <verse number="8" style="v" />Hih thu a zak uh ciangin mihonte leh khuasung uliante heh mahmah uh a,
  </para>
  <para style="p">
    <verse number="9" style="v" />Jason leh a lawmte a kitatna ding uh sum a piaksak khit uh ciangin tua khuasung uliante in amaute a khah pan uh hi.
  </para>
  <para style="p">
    <verse number="10" style="v" />Tua zan ciangin thu um mite in Berea khua-ah Paul leh Silas a paisak uh hi. Tua khua a tun' uh ciangin Jew mite kikhopna inn-ah a pai uh hi.
  </para>
  <para style="p">
    <verse number="11" style="v" />Thesalonika khuamite sangin Berea khuamite in mipi lungsim neizaw uh hi. Amaute in lawp mahmahna tawh Paul' thugente ngai uh a, Paul' thugente man taktak hiam ci-in a theihna dingun nisimin Lai Siangtho a sim uh hi.
  </para>
  <para style="p">
    <verse number="12" style="v" />Mi tampi in Pasian' thu um a, tuate sungah a cithei Grik numei tampi leh Grik mi pasal tampi a kihel uh hi.
  </para>
  <para style="p">
    <verse number="13" style="v" />Berea khua-ah zong Paul in Pasian thu a hilhna a zak uh ciangin Thesalonika khua panin Jew mite hong pai-in Berea khua-ah zong mite hong holhthawh gawp uh hi.
  </para>
  <para style="p">
    <verse number="14" style="v" />Tua ciangin thu um mite in tuipi gei-ah Paul paikhiatpih uh a, ahi zongin Silas leh Timoti pen Berea khua-ah a taam lai uh hi.
  </para>
  <para style="p">
    <verse number="15" style="v" />Tuipi gei-ah Paul a paipih thu um mite in Athen khua ciangdong a va zui uh hi. Athen khua panin Berea khua-ah hong ciahkik uh ciangin, Silas leh Timoti in a manlang theithei-in hong delh uh hen, ci-in Paul' kam vaikhak thu a hong pua uh hi.
  </para>
  <para style="p">
    <verse number="16" style="v" />Paul in Athen khua-ah Silas leh Timoti ngakin a om laitakin tua khuasungah milim a dimin a om lamtak mu ahih manin a lungsim ommawk theilo hi.
  </para>
  <para style="p">
    <verse number="17" style="v" />Tua ahih manin Pasian a bia Jew mite leh Gentail mite tawh kikhopna inn sungah thu kikupna nei uh a, mihon kikhopna munah hong pai mi khempeuh tawh zong nisimin a kikum uh hi.
  </para>
  <para style="p">
    <verse number="18" style="v" />Epikura thu ngaihsutzia leh Stoik thu ngaihsutzia a um mite pawlkhat, Paul tawh thu kinial uh a, “Hih mi kipilsak thu mawk gengenpa in bang gennuam ahi hiam?” cihsan uh a, pawlkhat in, “Minam dangte' pasian thu a gen tawh kibang hi,” a ci uh hi. Paul in Jesuh thu leh a thawhkikna thu hilh ahih manin hih bangin a gen uh ahi hi.
  </para>
  <para style="p">
    <verse number="19" style="v" />Tua ahih manin amaute in Paul samin, Areopagas mualbo-ah paipih uh a, “Tu-a na gengen thuthakte ka theinuam uh hi.
  </para>
  <para style="p">
    <verse number="20" style="v" />Tu-a na gengen ka zak uh thu pawlkhatte, ko-a' dingin a lamdangpi khat hi a, a thu a cingin ka theinuam uh hi,” a ci uh hi.
  </para>
  <para style="p">
    <verse number="21" style="v" />(Athen khuamite leh tua khua-a om gamdang mite in thu thak la thak ngaihsunin kikup ding simloh thudang ngaihsutin neilo uh hi.)
  </para>
  <para style="p">
    <verse number="22" style="v" />Tua ahih manin Paul zong kikhopna mun Areopagas a kici mualbo tungah dingin, “Athen khua mite aw, biakna a hahkat mahmah mite na hihna uh ka thei hi.
  </para>
  <para style="p">
    <verse number="23" style="v" />Na khuasung uhah ka pai kawmin na biakna munte uh ka et ciangin, ‘A Kitheilo Pasian-a' ding,’ ci-in biakna tau tungah lai a kigelh nangawn ka mu hi. Tu laitakin kei' hong pulak Pasian pen, theilo napi-in na biakbiak uh Pasian ahi hi.
  </para>
  <para style="p">
    <verse number="24" style="v" />Tua Pasian pen leitung buppi leh a tunga om khempeuh a piangsak Pasian hi a, van leh lei a uk Topa ahih manin mihingte' lamsa biakinn sungah tenglo hi.
  </para>
  <para style="p">
    <verse number="25" style="v" />Amah pen mi khempeuh tungah nuntakna leh na khempeuh a piapa ahih manin mihingte in ama-a' dingin na khat peuhpeuh a sepsak ding a kisam ahi kei hi.
  </para>
  <para style="p">
    <verse number="26" style="v" />Mihing khat tung panin leitung minam khempeuh hong piangsakin, leitung khempeuhah a omsak hi. Amah in mihingte a pian'sakma pekin, mihingte' nuntak tanvei ding leh a ten'na ding uh mun a sehsa ahi hi.
  </para>
  <para style="p">
    <verse number="27" style="v" />Hih bangin a hihna pen mite in amah zongin a muhtheihna ding uh a deihna ahi hi. Ahi zongin eite kiang panin Pasian gamla om hetlo hi.
  </para>
  <para style="p">
    <verse number="28" style="v" />Mi khat in, ‘Pasian hangin eite piangin, hingin i gamtang hi,’ ci-in gen a, note sung panin laphuah siampa khat in zong, ‘Eite zong ama tate ihi hi,’ na na ci hi.
  </para>
  <para style="p">
    <verse number="29" style="v" />Eite pen Pasian' tate ihih manin, mihing khutsiamte in bawlin a zep ngunte, khamte, suang milimte tawh a kibang dingin Pasian i ngaihsun kei ding hi.
  </para>
  <para style="p">
    <verse number="30" style="v" />Pasian in mihingte' theihloh hun lai-a a gamtatnate uh phamawh a sakloh hangin, tu-in mun khempeuha om mi khempeuhte a gamtat siatna panun a kiheina dingun thu a hong pia khinzo hi.
  </para>
  <para style="p">
    <verse number="31" style="v" />Amah in leitung mi khempeuh thu a mantakin ama teel mipa a hong khensakna ding ni a sehkhol khinzo hi. Tua a ngaihsutna a man taktak hi, ci-in mi khempeuh tungah a hong lahna dingin a teel mipa, sihna panin a hingkiksak zo hi,” ci-in thu a hilh hi.
  </para>
  <para style="p">
    <verse number="32" style="v" />Sihna panin thawhkikna thu Paul in a gen a zak uh ciangin mi pawlkhat in zahpihbawl uh a, ahi zongin mi pawlkhat in, “Hih thu khatvei zakik nuam lai ung,” a ci uh hi.
  </para>
  <para style="p">
    <verse number="33" style="v" />Tua ciangin tua kikhopna panin Paul a paikhia hi.
  </para>
  <para style="p">
    <verse number="34" style="v" />Mi pawlkhat in thu umin Paul pawlpih uh a, tuate lakah Areopagas mualbo-a thu vaihawm pawlsungah a kihel Dionisias, leh Damaris a kici numei khat, leh mi pawlkhat ahi uh hi.
  </para>
  <chapter number="18" style="c" />
  <para style="p">
    <verse number="1" style="v" />Tua khit ciangin Athen khua panin Paul paikhia-in Korin khua-ah a tung hi.
  </para>
  <para style="p">
    <verse number="2" style="v" />Tua lai-ah Pontas gama suak, Jew mi Aquila a kici mi khat tawh a kimu hi. Gam uk Kumpipa in Jew mi khempeuh Rom khua panin a taikhiatna dingun thu pia ahih manin Aquila leh a zi Prisilla pen Italy gam panin Korin khua a hong tun' uh a sawt nailo ahi hi. Tua nupate tawh a kimu dingin Paul zong a inn uhah va hawh a,
  </para>
  <para style="p">
    <verse number="3" style="v" />tua nupate mah bangin Paul zong puanbuk bawl nasep tawh a nungta ahih manin amaute tawh omkhawmin na a semkhawm uh hi.
  </para>
  <para style="p">
    <verse number="4" style="v" />Sabbath ni simin kikhopna inn-ah limtakin thu gen a, Jew mi leh Grik mite in thu a upna dingun a hanciam hi.
  </para>
  <para style="p">
    <verse number="5" style="v" />Masedonia gam panin Silas leh Timoti hong tun' ciangin Paul in a hun neih khempeuh thuhilhna-in zang a, Jesuh pen Khrih ahi hi, ci-in Jew mite kiangah teltakin a gen hi.
  </para>
  <para style="p">
    <verse number="6" style="v" />Jew mite in ama thuhilhna nialin a gensiat uh ciangin Paul in a puan tunga leivui bangte sin'sanin, “Pasian tawh kikhenin siatna na tuah uh leh nomau khialhna hi a, kei nong ngawhna ding uh omlo hi. Tu-a kipanin Gentail mite kiangah thu ka hilh ding hi,” a ci hi.
  </para>
  <para style="p">
    <verse number="7" style="v" />Tua ahih ciangin Paul in tua Jew mite nusia-in Pasian a bia Gentail mi Titus Justas' inn-ah a tung hi. Tua mipa' inn pen kikhopna inn gei mahmah ahi hi.
  </para>
  <para style="p">
    <verse number="8" style="v" />Kikhopna inn ukpa Krispas leh a innsunga om mi khempeuh in Topa thu um uh a, Korin khua-a om midang tampite in zong thuhilhna ngai-in um uh a, tui a kiphum uh hi.
  </para>
  <para style="p">
    <verse number="9" style="v" />Zan khat, Paul in maang mu a, a maang sungah Topa in, “Lau kei in. Lungkia kei in la, na thugen zom in.
  </para>
  <para style="p">
    <verse number="10" style="v" />Hih khuasungah keima mi tampi om a, nang hong ompih ka hih manin kuamah in nang bangmah hong cihlo ding hi,” a ci hi.
  </para>
  <para style="p">
    <verse number="11" style="v" />Tua ahih manin tua khua-ah kum khat leh alang sung omlai-in mite kiangah Pasian thu a hilh hi.
  </para>
  <para style="p">
    <verse number="12" style="v" />Rom khutnuai-ah Akhaia gamsung a uk dingin Gallio a kikoih ciangin Jew mite hong kikaikhawm uh a, Paul manin zumah a paipih uh hi.
  </para>
  <para style="p">
    <verse number="13" style="v" />Amaute in, “Hih mipa in ngeina omlopi-in mite in Pasian a biakna dingin zolding hanciam hi,” a ci uh hi.
  </para>
  <para style="p">
    <verse number="14" style="v" />Paul in a kam ka-in thugen dingin a kipat laitakin Gallio in Jew mite kiangah, “Hih thu pen gamtat khialhna ahi a, gitloh tatna ahi zongin a gamtatna hang hi leh no Jew mite' thugente limtakin kong ngaih ding a kilawm mah ahi hi.
  </para>
  <para style="p">
    <verse number="15" style="v" />Ahi zongin hih thu pen kam zatzia, min, leh na ngeina uh a kituh na hih manun nomau mah in khentawm un. Tua bang thute keimah in ka hong khen kei ding hi,” a cih khit ciangin,
  </para>
  <para style="p">
    <verse number="16" style="v" />zum panin amaute a hawlkhia hi.
  </para>
  <para style="p">
    <verse number="17" style="v" />Amaute in kikhopna inn ukpa Sosthenes manin, zum mai-ah satgawp uh a, ahi zongin Gallio in themkhat zong phamawh salo hi.
  </para>
  <para style="p">
    <verse number="18" style="v" />Korin khua-ah ni tampi sung thu um mite tawh Paul omkhawm lai a, tua khit ciangin amaute mangpha khakin Syria gam a zuan dingin Prisilla leh Aquila tawh teembaw a tuang uh hi. Paul in Pasian tungah thuciamnasa nei ahih manin teembaw a tuan' ma-un Korin khuapi teembaw khawlna Kenkhrea munah a sam a metsak hi.
  </para>
  <para style="p">
    <verse number="19" style="v" />Tua bangin a pai uh ciangin Efesa khua tung uh a, Paul zong kikhopna inn-ah pai-in Jew mite tawh thu a kisel uh hi. Tua khua-ah Prisilla leh Aquila-te nupa a taam laina ding Paul in a gen hi.
  </para>
  <para style="p">
    <verse number="20" style="v" />Thu um mi pawlkhatte in ni tampi sung Paul a tamna dingin gen uh a, ahi zongin amah tam nuamlo hi;
  </para>
  <para style="p">
    <verse number="21" style="v" />a din'khiat ding ciangin, “Pasian deihna ahih nak leh note kiangah ka hong hawhkik ding hi,” ci-in vaikhakin, Efesa khua panin teembaw tawh a dingkhia hi.
  </para>
  <para style="p">
    <verse number="22" style="v" />Sisaria khua a tun' ciangin Jerusalem khua-ah pai-in pawlpite va hopih a, tua ciangin Antiok khua-ah a pai hi.
  </para>
  <para style="p">
    <verse number="23" style="v" />Antiok khua-ah tawlkhat a taam khit ciangin Galatia gam leh Frigia gamsungah pai-in thu um mi khempeuh a va thakhauhsak hi.
  </para>
  <para style="p">
    <verse number="24" style="v" />Alexandria khuami Apollos a kici Jew mi khat, Efesa khua-ah hong pai hi. Amah thugen siam mahmah a, Lai Siangtho zong a thei mahmah khat ahi hi.
  </para>
  <para style="p">
    <verse number="25" style="v" />Amah in Topa' zia thei a, lawp mahmahna tawh Jesuh' thu a mantakin a hilh hi. Ahi zongin amah in Johan' tuiphumna thu bek a thei hi.
  </para>
  <para style="p">
    <verse number="26" style="v" />Amah in kikhopna innsungah hangtakin thu hilh ding kipan a, Prisilla leh Aquila in ama thuhilhna a zak uh ciangin a omna uh inn-ah Apollos ciahpihin, Pasian' thu paiziate a mantakin a hilhtel uh hi.
  </para>
  <para style="p">
    <verse number="27" style="v" />Akhaia gamah Apollos pai ding a sawm ciangin, Akhaia gama om thu um mite in limtakin a na pawlbawlna ding uh deihna tawh Efesa khua-a om thu um mite in lai a khak uh hi. Amah a tun' ciangin Pasian hehpihna hangin Jesuh thu a um tua lai-a om mite-a' dingin nuamtuam mahmah hi.
  </para>
  <para style="p">
    <verse number="28" style="v" />Bang hang hiam cih leh amah in Lai Siangtho sung siksanin Jesuh pen Khrih ahi hi, ci-in mihon lakah Jew mite tawh thu kiselin a zogawp hi.
  </para>
  <chapter number="19" style="c" />
  <para style="p">
    <verse number="1" style="v" />Korin khua-ah Apollos a om laitakin Paul khual hong zinin Efesa khua hong tung hi. Tua khua-ah thu um mi pawlkhat tawh kimu a,
  </para>
  <para style="p">
    <verse number="2" style="v" />“Thu na up uh ciangin Kha Siangtho na ngah uh hiam?” ci-in a dot leh, “Kha Siangtho a omlam nangawn ka za nai kei uh hi,” ci-in a dawng uh hi.
  </para>
  <para style="p">
    <verse number="3" style="v" />Tua ciangin Paul in, “Tua ahih leh na kituiphumna dan uh bangci bang ahi hiam?” ci-in a dot ciangin, “Tuiphumpa Johan' thugen bang pawl ahi hi,” ci-in a dawng uh hi.
  </para>
  <para style="p">
    <verse number="4" style="v" />Tua ciangin Paul in, “Johan' hilh tuiphumna pen mawhna a kisik mite-a' ding ahi hi. Amah in Israel mite kiangah, ‘Keima nunga hong pai dingpa Jesuh um un,’ ci-in gen hi,” a ci hi.
  </para>
  <para style="p">
    <verse number="5" style="v" />Amaute in hih thu a zak uh ciangin Topa Jesuh' minin tui a kiphum uh hi.
  </para>
  <para style="p">
    <verse number="6" style="v" />Paul in amaute tungah a khut a ngakkhit ciangin amaute tungah Kha Siangtho hong tung hi. Amaute in pau lamdang hong paupah uh a, Pasian' thu zong a gen uh hi.
  </para>
  <para style="p">
    <verse number="7" style="v" />Tua mite sawmlenih a pha uh hi.
  </para>
  <para style="p">
    <verse number="8" style="v" />Tua ciangin Paul in kikhopna innsungah hangtakin kha thum sung thu hilh a, mite in Pasian' Ukna thu a upzawhna dingun nakpi takin a gen hi.
  </para>
  <para style="p">
    <verse number="9" style="v" />Ahi zongin mi pawlkhat in kin hetloin um nuamlo uh a, mipi' zakin Topa' thu paiziate gensia gawp uh ahih manin Paul in amaute nusia-in thu um mite paikhiatpih a, Tirannas in thugenna-in a neih innpi sungah nisimin thugenna hun a zang hi.
  </para>
  <para style="p">
    <verse number="10" style="v" />Hih bangin kum nih sung tawntung thu gen niloh ahih manin Asia gamsunga om Jew mi leh Gentail mi khempeuh in Topa' thu a za uh hi.
  </para>
  <para style="p">
    <verse number="11" style="v" />Pasian in Paul' tung tawnin na lamdang lianpipi a bawl hi.
  </para>
  <para style="p">
    <verse number="12" style="v" />Ama zat mainul ahi a, a puante ahi zongin cinate kiangah a kipaipih ciangin a natnate uh damin, a sunga om dawite zong a taikhia uh hi.
  </para>
  <para style="p">
    <verse number="13" style="v" />Dawi hawlkhia-in a vak kawikawi Jew mi aitawi pawlkhat in zong Topa Jesuh' min zangin dawi hawlkhiat ding a sawm uh hi. Amaute in dawite kiangah, “Paul in a gengen Jesuh' min tawh thu kong pia uh hi,” a ci uh hi.
  </para>
  <para style="p">
    <verse number="14" style="v" />Siampi lianpen Skeva' tapa sagihte in tu-a bang danin na sem uh hi.
  </para>
  <para style="p">
    <verse number="15" style="v" />Ahi zongin dawite in amau kiangah, “Jesuh ka thei uh a, Paul zong ka thei uh hi. Note kua na hi uh hiam?” a cihkhit uh ciangin,
  </para>
  <para style="p">
    <verse number="16" style="v" />dawilutna mipa in amaute buan gawpin zogawp ahih manin, a liam a bai, puan keksa-in tua mipa' inn panin a taikhia uh hi.
  </para>
  <para style="p">
    <verse number="17" style="v" />Efesa khua-a om Jew mi leh Gentail mi khempeuh in hih thu za-in lau mahmah uh a, Topa Jesuh' min nakpi takin a kiphat semsem hi.
  </para>
  <para style="p">
    <verse number="18" style="v" />Thu a um midang tampi tak zong hong pai uh a, mipi' zakin a gamtatnasate khempeuh uh hong pulak uh hi.
  </para>
  <para style="p">
    <verse number="19" style="v" />Ai a san ngei mi tampi tak in zong a aisanna laibute uh hong paipih uh a, mi khempeuh' muhin a haltum uh hi. Tua laibu mante a gawm uh ciangin ngun peek then nga man bang ahi hi.
  </para>
  <para style="p">
    <verse number="20" style="v" />Tu-a bang danin Topa thu nakpi takin hong khangin hong kizel semsem hi.
  </para>
  <para style="p">
    <verse number="21" style="v" />Hih bang thuteng a pian'khit ciangin Masedonia gam leh Akhaia gamah Paul zinin Jerusalem-ah paisuak ding a ngaihsun hi. Tua khit ciangin Rom khua-ah zong pai ning, a ci hi.
  </para>
  <para style="p">
    <verse number="22" style="v" />Tua ahih manin amah a huh Timoti leh Erastas, Masedonia gamah paisak a, amah in Asia gamsungah tawlkhat hun a zang hi.
  </para>
  <para style="p">
    <verse number="23" style="v" />Tua hun laitakin Topa' thu hangin Efesa khua-ah buaina lianpi khat a hong piang hi.
  </para>
  <para style="p">
    <verse number="24" style="v" />Demetrias min nei ngunseek mipa khat in Artemis nusian biakna inn lim ngun tawh bawl a, tua nasepna in amah leh a naseppih mite-a' dingin hauhna lianpi a piangsak hi.
  </para>
  <para style="p">
    <verse number="25" style="v" />Tua ahih manin amaute' sep bang a sem midang khempeuh kaikhawmin, “Lawmte aw, hih nasepna hangin a hau ihihna thu na thei uh hi.
  </para>
  <para style="p">
    <verse number="26" style="v" />Nomau mahmah in hih Paul' thugen khempeuh za-in na thei uh hi. Amah in mihingte' bawl pasiante pen pasian hi hetlo hi, ci-in thu hilh a, hih Efesa khua leh Asia gamsung khempeuhah mi tampi tak a umsak hi.
  </para>
  <para style="p">
    <verse number="27" style="v" />Tua ahih manin i nasepna a siatkhak ding lauhuai hi. Tua bek hiloin, Asia gamsung mi leh leitung mi khempeuh in a biak Artemis nusian biakna innpi a mawkna hong suahkhak ding, leh a liatna teng a maiman'khak ding nak lauhuai mahmah hi,” a ci hi.
  </para>
  <para style="p">
    <verse number="28" style="v" />Mihonte in hih thu a zak uh ciangin heh mahmah uh a, “Efesa khuamite' Artemis lianpen hi,” ci-in awngkekgawp uh hi.
  </para>
  <para style="p">
    <verse number="29" style="v" />Khuasung khempeuhah tua buaina hong kizel a, mihonte in Paul tawh a kikhawl Masedonia mi Gaias leh Aristarkhas manin mihon kikhopna innpi-ah a kai uh hi.
  </para>
  <para style="p">
    <verse number="30" style="v" />Paul zong tua innsung mihonte mai-ah thugen dingin painuam a, ahi zongin thu um mite in a pai ding a phal kei uh hi.
  </para>
  <para style="p">
    <verse number="31" style="v" />Paul' lawm ahi tua gama ulian pawlkhatte in Paul kiangah kamtai paisak uh a, hih kikhopna munah hong kilak het kei in, ci-in nakpi takin a khosak uh hi.
  </para>
  <para style="p">
    <verse number="32" style="v" />Tua innpi sungah mihonpi buai ngeingai uh a, mi a tamzaw in a paina thu uh theilo uh ahih manin, pawlkhat in thu khat genin awnggawp uh a, adang pawlkhat in a thu tuampi khat na awng leuleu uh hi.
  </para>
  <para style="p">
    <verse number="33" style="v" />Jew mite in mihonpi mai-ah Alexander hong dingsak uh ahih manin, mi pawlkhat in hih thupiang ama hang hi, ci-in ngaihsun uh hi. Alexander in mihonte a gamdaihna dingin a khut hong van a, a mawhlohna uh thu a gen dingin hong kipan hi.
  </para>
  <para style="p">
    <verse number="34" style="v" />Ahi zongin Jew mi ahih lamtak a theih uh ciangin, “Efesa khuamite' Artemis lianpen hi,” ci-in a kituakin nai nih sung a awng uh hi.
  </para>
  <para style="p">
    <verse number="35" style="v" />A tawpna ciangin khuasung lai atpa in mihonte a gamdaihna dingin khozo a, “Efesa khuapi mite aw, Efesa khuapi pen, a lian mahmah Artemis biakna innpi leh van panin a hong kia biakna suang a kem khuapi ahihna thu mi khempeuh in a theihsa ahi hi.
  </para>
  <para style="p">
    <verse number="36" style="v" />Hih thu pen kuamah in hong nial theilo ding hi. Tua ahih manin gamdai takin om un la, a kilawmlo na khat peuhpeuh gamta kei un.
  </para>
  <para style="p">
    <verse number="37" style="v" />Hih mite in i biakna inn lah bangmah cihlo, i nusian zong bangmah gensiatna neilo napi-in hih lai-ah na hong paipih uh hi.
  </para>
  <para style="p">
    <verse number="38" style="v" />Tua ahih ciangin Demetrias leh a pawlte in mi khatpeuh tungah lungkim lohna nei uh ahih leh thu sit ni ding hun om a, thukhen uliante zong om uh ahih manin tuate mai-ah thu kineih ta uh hen.
  </para>
  <para style="p">
    <verse number="39" style="v" />Ahi zongin hih thu-ah lungkimzo nailo na hih uh leh zong a ngeina cingin a kikhop uh ciangin gen ding ahi hi.
  </para>
  <para style="p">
    <verse number="40" style="v" />Tuni-a thupiang hangin eite buaina piangsak, ci-in hong kimawhsak khakding lauhuai hi. Hih bangin buaina a omna ding bangmah a thu omlopi hi a, i siksan ding bangmah thu om hetlo hi,” a ci hi.
  </para>
  <para style="p">
    <verse number="41" style="v" />Hih thuteng a genkhit ciangin mihonte a ciahsak hi.
  </para>
  <chapter number="20" style="c" />
  <para style="p">
    <verse number="1" style="v" />Hih buaina thu a ven' ciangin Paul in thu um mite kaikhawmin, hanthotna kam genin amaute mangpha khak a, Masedonia gam a zuan dingin dingkhia hi.
  </para>
  <para style="p">
    <verse number="2" style="v" />Hih gamsungah khualzinin hanthotna tampi a genkhit ciangin Grik gamah pai a,
  </para>
  <para style="p">
    <verse number="3" style="v" />tua gamah kha thum sung a tam hi. Syria gam manawh dingin a kithawi laitakin tua gama om Jew mite in lamkalah amah a thahsawmna thu za ahih manin Masedonia gam tawn kikin khualzin ding a ngaihsun hi.
  </para>
  <para style="p">
    <verse number="4" style="v" />Berea khuami Pirras' tapa Sopater, Thesalonika khuami Aristarkhas leh Sekundus, Derbe khuami Gaias, Timoti, leh Asia gamsung panin Tikhikas leh Trofimas-te in zong a zui uh hi.
  </para>
  <para style="p">
    <verse number="5" style="v" />Amaute na mapai uh a, Troas khua-ah kote hong ngak uh hi.
  </para>
  <para style="p">
    <verse number="6" style="v" />Silngo Sawhloh Anlum Pawi a ven' khit ciangin Filippi khua panin teembaw tawh ka ding uh a, ni nga khit ciangin Troas khua tungin amaute tawh ka kimu uh a, tua lai-ah nipikal khat sung ka taam uh hi.
  </para>
  <para style="p">
    <verse number="7" style="v" />Sani nitakin an nekhawm dingin ka kikhawm uh a, a zing ciangin a dingkhia ding ahih manin Paul in a thuhilh zankim ciangdong a zomsuak hi.
  </para>
  <para style="p">
    <verse number="8" style="v" />Ka kikhopna uh inn dawl tungnung sungah meivak tampi a kivak hi.
  </para>
  <para style="p">
    <verse number="9" style="v" />Tawlet gei-ah Eutikhas a kici tangval khat tu a, Paul in a thugen zomzom ahih manin tua tangvalpa a ihmut suakin lusu a, a sawtna ciangin ihmusip kha-in inn dawl thumna panin leilakah a kiasuk hi. Amaute in a va phot uh ciangin amah na si khinta hi.
  </para>
  <para style="p">
    <verse number="10" style="v" />Paul zong va kumsukin tangvalpa tungah bokin kikhuangin kawi a, “Lunghimawh kei un, hinglai hi,” a ci hi.
  </para>
  <para style="p">
    <verse number="11" style="v" />Tua ciangin inn dawl tungnungah kahto kikin anlum balnenin thu um mite tawh a nekhawm hi. Zingsang khuavak dong amaute tawh thu kikum uh a, tua ciangin a dingkhia hi.
  </para>
  <para style="p">
    <verse number="12" style="v" />Amaute in tua tangvalpa a inn-ah va kha uh a, a lungsim uh nuamkik mahmah hi.
  </para>
  <para style="p">
    <verse number="13" style="v" />Tua ciangin Paul in, Assos khua ciangdong khe-in pai ning, ci-in ko kiangah hong gen ahih manin, Troas khua panin teembaw tuangin Assos-ah ka pai uh a, tua khua-ah Paul tawh a kituah ding ka hi uh hi.
  </para>
  <para style="p">
    <verse number="14" style="v" />Assos khua ka tun' uh ciangin Paul in zong teembaw hong man a, Mitylene khua-ah ka paisuak uh hi.
  </para>
  <para style="p">
    <verse number="15" style="v" />Tua panin ding leuleu-in a zing ciangin Khios tuikulh khengin Samos tuikulh ka tung uh hi. Tua panin a zing ciangin Miletas khua ka tung uh hi.
  </para>
  <para style="p">
    <verse number="16" style="v" />Paul in Jerusalem khua-ah Pentekos Pawi hun lapnuam ahih manin Asia gamsungah ban man dingin ngaihsunlo a, Efesa khua-ah taam sawmlo hi.
  </para>
  <para style="p">
    <verse number="17" style="v" />Paul in Miletas khua panin Efesa khua-ah thu puak a, Efesa pawlpi upate in a na dawntuahna dingin a vaikhak hi.
  </para>
  <para style="p">
    <verse number="18" style="v" />Efesa pawlpi upate hong tun' ciangin Paul in amaute kiangah, “Asia gamsung kong tun' ni-a kipanin note tawh ka om sungteng ka nasepna khempeuh note in na thei uh hi.
  </para>
  <para style="p">
    <verse number="19" style="v" />Jew mite in kei hong thahsawmna hangin kiniamkhiatna leh khitui naptui tawh haksapi-in Topa' na ka sem hi.
  </para>
  <para style="p">
    <verse number="20" style="v" />Mihon lak ahi a, note' innsungah ahi zongin ka hong thuhilhna khempeuhah note' phattuamna ding a om khempeuh sit neiloin kong gen khin hi.
  </para>
  <para style="p">
    <verse number="21" style="v" />Jew mi leh Gentail mite a mawhna panun Pasian' lamah kihei-in i Topa Jesuh a upna dingun thu ka gen khinzo hi.
  </para>
  <para style="p">
    <verse number="22" style="v" />Tu-in ahih leh Kha Siangtho' hong sawlna mangin, kei tungah bang thu hong piang ding hiam, cih theilopi-in Jerusalem khua-ah a pai ding ka hi hi.
  </para>
  <para style="p">
    <verse number="23" style="v" />Thongkiatna leh gimna ka thuakna ding thu bekbek, ka omna khua khempeuhah Kha Siangtho in hong gen tawntung hi.
  </para>
  <para style="p">
    <verse number="24" style="v" />Ahi zongin Topa Jesuh in kei sep dingin a hong piak, Pasian hehpihna hangin Lungdamna Thu, mite kiangah gen ding nasep ka tangtut zawh nak leh kei nuntakna-ah bangbang hong piang ta leh a thupi-in ka ngaihsun kei hi.
  </para>
  <para style="p">
    <verse number="25" style="v" />“A beisa hunah Pasian' Ukna thu a hilhin note lakah kong vak kawikawi a, ahi zongin tu-in kuamah in nong muhkik nawnloh ding uh ka thei hi.
  </para>
  <para style="p">
    <verse number="26" style="v" />Tua ahih ciangin tuni mahmahin note tungah limtakin kong gennop thu in: Note khat peuhpeuh Pasian tawh kikhenin siatna na tuah uh leh kei' tavuan hi nawnlo hi.
  </para>
  <para style="p">
    <verse number="27" style="v" />Bang hang hiam cih leh note tungah Pasian' thu kong genloh khat zong om nawnlo hi.
  </para>
  <para style="p">
    <verse number="28" style="v" />Kha Siangtho in note' khutsungah a hong koih pawlpi mite leh nomau pumpi mahmah limtakin na kem un. Pasian in a Tapa a sihna tawh a ngah a pawlpi hoihtakin a kemte na hi ta un.
  </para>
  <para style="p">
    <verse number="29" style="v" />Kei ka om nawnloh ciangin, sa gilote in gannote a phialgawp bangin, mi pawlkhat in thu um mite hong phialgawp ding lamtak ka thei hi.
  </para>
  <para style="p">
    <verse number="30" style="v" />Note sung mahmah panin zong mi pawlkhat in thu um mite khemin a zolkhiat hun hong tung ding hi.
  </para>
  <para style="p">
    <verse number="31" style="v" />Tua ahih ciangin limtakin kiging un la, kum thum sung tawntung khitui naptui tawh note khempeuh ka hong thuhilhna na ciamteh un.
  </para>
  <para style="p">
    <verse number="32" style="v" />“Tu-in Pasian' khutsung leh ama dikna thu sungah note ka hong ap hi. Amah in note hong khangtosak thei-in, ama mite khempeuh-a' dingin a koih thuphate note tungah hong pia thei hi.
  </para>
  <para style="p">
    <verse number="33" style="v" />Kuama neihsa, ngun, kham, leh puante en' dingin ka ngaihsun ngei kei hi.
  </para>
  <para style="p">
    <verse number="34" style="v" />Kei leh ka kithuahpihte' kisapna khempeuh ka ngahtheihna dingin keima khut mahmah tawh na ka sepna thu note in na thei uh hi.
  </para>
  <para style="p">
    <verse number="35" style="v" />Topa Jesuh mahmah in, ‘Ngahna sangin piak khiatna-ah lungdamna lianzaw hi,’ a cihna phawkkawmin nakpi takin nasepna tawh na khempeuhah a zawngkhalte huh ding hi hang, ci-in note kiangah kong lak khinzo hi,” ci-in a vaikhak hi.
  </para>
  <para style="p">
    <verse number="36" style="v" />Paul in hih bangin a kam vaikhak a man khit ciangin a vekpi-un khukdin' uh a, Paul in thu a ngen hi.
  </para>
  <para style="p">
    <verse number="37" style="v" />Amaute a kikhen dingin mangpha a kikhak uh ciangin khatlekhat kilen kikawi-in a kap uh hi.
  </para>
  <para style="p">
    <verse number="38" style="v" />Paul in, “Kuamah in nong mukik nawn kei ding uh hi,” a cihna hangin a dah mahmah uh hi. Amaute in teembaw tung ciangdong Paul a hong kha uh hi.
  </para>
  <chapter number="21" style="c" />
  <para style="p">
    <verse number="1" style="v" />Amaute tawh ka kikhen khit uh ciangin teembaw tawh paisuakin Kos tuikulh ka tung uh hi. A zing ciangin Rods tuikulh ka tung uh a, tua lai panin a zing ciangin Patara khua ka tung uh hi.
  </para>
  <para style="p">
    <verse number="2" style="v" />Tua lai panin Foenisia gamah a pai ding teembaw khat na om ahih manin tua teembaw tuangin ka pai uh hi.
  </para>
  <para style="p">
    <verse number="3" style="v" />Saipras tuikulh a kigal muhna mun ka tun' uh ciangin tua tuikulh leitaw lampang kantanin Syria gam lam manawhin ka paisuak uh a, Taia khua ka tun' uh ciangin teembaw in a van puakte suah ahih manin teembaw tung pan ka tuakkhia uh hi.
  </para>
  <para style="p">
    <verse number="4" style="v" />Tua khua-ah ka kan uh leh thu um mi pawlkhat na om uh a, amaute kiangah nipikal khat sung ka taam uh hi. Jerusalem khua-ah Paul a pailohna dingin Kha Siangtho' lamlahna tawh amaute in a gen uh hi.
  </para>
  <para style="p">
    <verse number="5" style="v" />Amaute kiang panin ka ciahkhiat ding uh hun hong tun' ciangin ka dingkhia uh a, a zite a tate uh tawh a vekpi-un khuanawl ciang hong zui uh hi. Tuipi gei ka tun' uh ciangin khukdin'in thu ka ngen uh hi.
  </para>
  <para style="p">
    <verse number="6" style="v" />Tua ciangin khatlekhat mangpha kikhakin teembaw tungah ka tuang uh a, amaute zong a inn uhah a ciah uh hi.
  </para>
  <para style="p">
    <verse number="7" style="v" />Taia khua panin teembaw tawh pai-in Tolemais khua ka tung uh a, tua lai-ah thu um mite kiangah sun khat kulhin amaute tawh ka kiho uh hi.
  </para>
  <para style="p">
    <verse number="8" style="v" />A zing ciangin ding leuleu-in Sisaria khua ka tung uh a, Pasian thu a hilh Filip' inn-ah tungin tua lai-ah ka taam uh hi. Tuapa pen Jerusalem khua-a a kiteel mi sagihte sungah a kihel ahi hi.
  </para>
  <para style="p">
    <verse number="9" style="v" />Amah in Pasian thu a hilh tanu-ngak li nei hi.
  </para>
  <para style="p">
    <verse number="10" style="v" />Tua lai-ah tawlkhat ka taam khit uh ciangin Judea gam panin Agabas min nei kamsang khat hong tung hi.
  </para>
  <para style="p">
    <verse number="11" style="v" />Kote' kiangah amah hong pai-in Paul' kawnggak hong laksak a, tua kawnggak tawh ama khut leh a khete a gakcip khit ciangin, “Kha Siangtho in, ‘Jerusalem khuasungah hih bangin Jew mite in hih kawnggak neipa hencip ding a, Gentail mite' khutsungah pia ding hi,’ ci hi,” a hong ci hi.
  </para>
  <para style="p">
    <verse number="12" style="v" />Hih thu ka zak uh ciangin kote leh tua lai-a om thu um mite in Jerusalem-ah Paul a pailohna dingin ka thum uh hi.
  </para>
  <para style="p">
    <verse number="13" style="v" />Ahi zongin Paul in, “Bang hangin hih bangin kapin ka lungsim a tapkhapna dingin gamta na hi uh hiam? Jerusalem khua-ah khihcipna a thuakding bek hiloin, Topa Jesuh hangin a si ding ciangdongin a kithawisa ka hi hi,” ci-in a hong dawng hi.
  </para>
  <para style="p">
    <verse number="14" style="v" />Thu ka genpihpih uh hangin hong mang zolo ahih manin, ka cihna ding uh thei nawnloin, “Topa' deihna bangbang hi ta hen,” ci-in ka omta uh hi.
  </para>
  <para style="p">
    <verse number="15" style="v" />Tua lai-ah tawlkhat ka taam khit uh ciangin ka vante uh kithawi-in Jerusalem khua a zuan dingin ka din'khiat uh ciangin,
  </para>
  <para style="p">
    <verse number="16" style="v" />Sisaria khua panin thu um mi pawlkhat in zong hong zui uh a, ka tun'na ding uh Mnason' inn-ah hong paipih uh hi. Mnason pen Saipras tuikulh gammi hi a, sawt peka kipanin thu um mi a na hi khinsa ahi hi.
  </para>
  <para style="p">
    <verse number="17" style="v" />Jerusalem khua ka tun' uh ciangin thu um mite in lungdam mahmahin a hong hopih uh hi.
  </para>
  <para style="p">
    <verse number="18" style="v" />A zing ciangin James kiangah Paul tawh ka hawh uh a, tua lai-ah pawlpi upa khempeuh a na om uh hi.
  </para>
  <para style="p">
    <verse number="19" style="v" />Paul in amaute hopih a, Pasian in amah Paul tung tawnin Gentail mite lakah na a sepna khempeuh a banbanin a cingtakin a gen hi.
  </para>
  <para style="p">
    <verse number="20" style="v" />Ama thugen teng a zakkhit uh ciangin a vekpi-un Pasian a phat uh hi. Tua ciangin Paul kiangah, “Sanggam aw, hih lai-ah na theih ding thu khat om hi. Hih lai-ah thu um Jew mi tampi tak om a, amaute in thukham nakzuih mahmah uh hi.
  </para>
  <para style="p">
    <verse number="21" style="v" />Gentail mite laka om Jew mi khempeuh tungah na thuhilhna, amaute in Moses thukham zuiloin, Jew ngeina zui nawnloin, a tate uh zong vun a atlohna dingun na thugente khempeuh, hih lai-a om Jew mite tungah kigen hi.
  </para>
  <para style="p">
    <verse number="22" style="v" />Hih lai nong tun'khitna thu amaute in pelloin zakhin ding uh ahih manin bangcih ding ihi hiam?
  </para>
  <para style="p">
    <verse number="23" style="v" />Tua ahih manin kong gen bangun gamta in. Pasian tungah thuciamna a bawl khinsa mihing li om hi.
  </para>
  <para style="p">
    <verse number="24" style="v" />Tua mite tawh va kipawl in la, a kisian'suahna uhah nang zong va kihelin, a sum beiteng khempeuh nangmah in sik in. A kisian'suah khit uh ciangin amaute in a sam uh met thei ta ding uh hi. Hih bangin gamta lecin a beisa huna nangma thu a kigente khempeuh a man khat zong omloin, nangmahmah zong Moses Thukham a zui na hihna thu mi khempeuh in hong thei ding uh hi.
  </para>
  <para style="p">
    <verse number="25" style="v" />Thu um Gentail mite tawh kisai-in ahih leh, amaute in milim biakna an khat peuhpeuh, sasi, leh a si kiluangkhiasak loin gawlmek-a kigo sate a nek lohna ding uh, leh numei tawh khialhna panin a kikepna ding uh hoih hi, ci-in thu khensatin lai ka khak khinzo uh hi,” a ci uh hi.
  </para>
  <para style="p">
    <verse number="26" style="v" />Tua ahih ciangin Paul, a zing ciangin tua mi lite tawh va pai khawmin kisian'suahna a va bawl uh hi. Tua ciangin biakinn sungah amah va pai a, a kisian'suah hun sung uh a hun sawt ding tan, tua mi lite-a' dingin biakna a kipiak ding ni a va zasak hi.
  </para>
  <para style="p">
    <verse number="27" style="v" />Tua ni sagih hunsung a bei dektak ciangin Asia gam panin a hong pai Jew mite pawlkhat in, biakinn sungah Paul a omna a mu uh hi. Amaute in mihonte sosuahin Paul man uh a,
  </para>
  <para style="p">
    <verse number="28" style="v" />“Israel mite aw, hong huh un. Mun khempeuhah thu hilh kawikawi-in, Moses Thukham, leh hih biakinn langpangin mi khempeuh kiangah Israel mite a hong gensiapa ahi hi. Tu-in Gentail mite nangawn biakinn sungah hong paipihin hih biakinn siangtho a ninsak hi,” ci-in a awng uh hi.
  </para>
  <para style="p">
    <verse number="29" style="v" />(Hih bang a cih theihna uh pen khua sungah Paul leh Efesa khuami Trofimas a kikhawl mu uh a, Paul in biakinn sungah tua mipa a lutpih a sa kha uh ahi hi.)
  </para>
  <para style="p">
    <verse number="30" style="v" />Tua ciangin hih thu in khuasung khempeuh hong zel a, mite hong tai-in hong kikhawmin Paul man uh a, biakinn pualamah kaikhia-in, biakinn kongkhakte a khakpah uh hi.
  </para>
  <para style="p">
    <verse number="31" style="v" />Mihonte in Paul that dingin a kithawi laitakun Jerusalem khuasung buai mahmah hi, ci-in Rom galkapmangpa kiangah thu na kipuak hi.
  </para>
  <para style="p">
    <verse number="32" style="v" />Galkapmangpa in zong thakhatin galkapbute leh galkapte samin mihonte lak a va kiden'na uh hi. Mihonte in galkapte tawh hong pailam a muh uh ciangin Paul a sat nawn kei uh hi.
  </para>
  <para style="p">
    <verse number="33" style="v" />Paul kiangah galkapmangpa hong pai-in man a, sikkhau nih tawh Paul a khihna dingun thu a pia hi. Tua ciangin, “Hih mipa kua hi a, bang gamta ahi hiam?” ci-in a dot ciangin,
  </para>
  <para style="p">
    <verse number="34" style="v" />mihonte sung panin pawlkhat in thu khat genin, pawlkhat in adang khat a gen hi. Mihon kibuai lua a, bang teng taktak hiam, cih theikhia zolo ahih manin galkap inn-ah a paipihna dingun a mite thu a pia hi.
  </para>
  <para style="p">
    <verse number="35" style="v" />Galkap huangsung lutna kahlei a tun' uh ciangin mihonte in nehcip lua uh ahih manin galkapte in Paul laamto-in a paipih uh hi.
  </para>
  <para style="p">
    <verse number="36" style="v" />Bang hang hiam cih leh mihonte in hong nungzuihin, “Amah that un,” ci-in a awng uh hi.
  </para>
  <para style="p">
    <verse number="37" style="v" />Amaute in galkap huangsungah Paul a lutpih dektak laitakun Paul in galkapmangpa kiangah, “Nang tung thu tawmkhat kong genthei ding hiam?” ci-in a dot ciangin galkapmangpa in, “Grik pau siam hilo na hi hiam?
  </para>
  <para style="p">
    <verse number="38" style="v" />Tua ahih manin tu-ma lamin kumpi lehdo dingin mihing tul li tawh gamsungah a pai Egypt mipa hi buang kei ni teh maw?” a ci hi.
  </para>
  <para style="p">
    <verse number="39" style="v" />Paul in, “Kei pen Silisia gam Tarsas khua-a suak Jew mi ka hi a, khua thupi sungah a teng mi ka hi hi. Nong hehpihna-in hih mihonte tungah thu hong gensak in,” a ci hi.
  </para>
  <para style="p">
    <verse number="40" style="v" />Galkapmangpa in zong thu a gending phal ahih manin kahlei cial tungah Paul ding a, mite a gamdaihna dingin a khut a van hi. Mite a gamdaih khit ciangin Paul in Hebru pau-in mite tungah thu gen a,
  </para>
  <chapter number="22" style="c" />
  <para style="p">
    <verse number="1" style="v" />“Pate, ute, khan'gualte aw, hih thu-ah bangmah ka mawhlohna thu kong gen laitakin na ngai un,” a ci hi.
  </para>
  <para style="p">
    <verse number="2" style="v" />Hebru pau-in thu a genna mihonte in a zak uh ciangin amaute gamdaizaw kan uh ahih manin Paul in a thugen zomin,
  </para>
  <para style="p">
    <verse number="3" style="v" />“Kei pen Silisia gam Tarsas khua-a suak Jew mi ka hi a, ahi zongin hih lai Jerusalem khua-ah Gamaliel' khutsungah sangnaupang hi-in a khangto ka hi hi. I pu i pate' Thukham limtakin hong kihilh a, tu-a note zah mahin Pasian tungah a kipia mi khat ka hi hi.
  </para>
  <para style="p">
    <verse number="4" style="v" />Hih Thu a zui numei pasal a kuamah peuh manin thong sung ka den'na a, sihna ciangdongin amaute ka bawlsia hi.
  </para>
  <para style="p">
    <verse number="5" style="v" />Hih ka thugente a man ahihna thu, siampi lianpenpa leh upa khempeuh in hong genthei ding uh hi. Damaskas khua-a om i Jew mipihte ka lah dingin amaute in lai hong pia uh ahih manin, upate in gim a piaktheihna dingun tua khua-a om thu um mite manin sikkhau khihin Jerusalem khua-ah a ciahpih dingin ka va pai hi.
  </para>
  <para style="p">
    <verse number="6" style="v" />“Damaskas khua a zuan dingin pai-in ka tun' dektak sunkim pawl laitakin, thakhatthu-in van panin ka kimkot hong tangzaih hi.
  </para>
  <para style="p">
    <verse number="7" style="v" />Leilakah pukin ka om laitakin awging khat ka za a, ‘Saul, Saul! Bang hangin kei hong bawlsia na hi hiam?’ hong ci hi.
  </para>
  <para style="p">
    <verse number="8" style="v" />Kei zong, ‘Topa aw, kua na hi hiam?’ ci-in ka dot ciangin, ‘Nangmah in na hong bawlsiat, Nazareth khuami Jesuh ka hi hi,’ a hong ci hi.
  </para>
  <para style="p">
    <verse number="9" style="v" />Ka tonpih mite in a khuavak taang mu uh a, ahi zongin kei' tungah thu hong genpa' awging zalo uh hi.
  </para>
  <para style="p">
    <verse number="10" style="v" />Tua ciangin kei zong, ‘Topa aw, bangci gamtat ding ka hi hiam?’ ci-in ka dot ciangin amah in, ‘Tho in la, Damaskas khua-ah pai in. Nang' hih dingin Pasian in a sehsa thu khempeuh, tua khua panin hong kigen ding hi,’ a hong ci hi.
  </para>
  <para style="p">
    <verse number="11" style="v" />Tua khuavak taanglua hangin khua muthei nawnlo ka hih manin ka tonpihte in ka khutin hong lenin Damaskas khua-ah a hong paipih uh hi.
  </para>
  <para style="p">
    <verse number="12" style="v" />“Tua khua-ah Ananias min nei, Thukham limtakin zui-in biakna hahkat mahmah, Damaskas khua-a om Jew mite in a zahtak mahmah mi khat a na om hi.
  </para>
  <para style="p">
    <verse number="13" style="v" />Amah hong pai-in ka kiangah hong ding a, ‘Sanggam Saul aw, khua mukik in,’ hong cih phetin ka mit hong vakin amah ka muthei pah hi.
  </para>
  <para style="p">
    <verse number="14" style="v" />Tua ciangin amah in, ‘I pu i pate' Pasian in ama deihna a thei ding, a thuman a Nasempa a mu ding, leh ama kam mahmah tawh a thugen a za dingin nang hong teel khinzo hi.
  </para>
  <para style="p">
    <verse number="15" style="v" />Tua ahih manin na muhsa leh na zaksa thu khempeuh, mi khempeuh tungah genin teci a pang ding na hi hi.
  </para>
  <para style="p">
    <verse number="16" style="v" />Tu-in bang ngak lai ding na hi hiam? Tho in la, Pasian kiangah thu ngenin kituiphum in la, na mawhnate silsiangsak in,’ hong ci hi.
  </para>
  <para style="p">
    <verse number="17" style="v" />“Tua ciangin Jerusalem khua-ah ka ciahkik a, biakinn sungah thu ngenin ka om laitakin maang ka mu hi.
  </para>
  <para style="p">
    <verse number="18" style="v" />Tua ka maang sungah Topa in kei kiangah, ‘Hih lai-a om mite in keima thu na gennate hong umlo ding uh ahih manin Jerusalem khua panin kuankhia mengmeng in,’ hong ci hi.
  </para>
  <para style="p">
    <verse number="19" style="v" />Kei zong, ‘Kikhopna innte-ah pai kawikawi-in nangma thu hong um mite manin ka satgawpna thu amaute mahmah in teltakin hong thei uh hi.
  </para>
  <para style="p">
    <verse number="20" style="v" />Nangma thu a gen Stefen a kithah laitakin keimahmah zong ka om a, tua a kithahna thukimpihin a thatte' puante nangawn ka kepsak hi,’ ci-in ka dawng hi.
  </para>
  <para style="p">
    <verse number="21" style="v" />Tua ciangin Topa in kei kiangah, ‘Gentail mite omna gamlapi-ah hong sawl ding ka hih manin pai peuh in,’ hong ci hi,” a ci hi.
  </para>
  <para style="p">
    <verse number="22" style="v" />Paul in Gentail mite kianga paina ding thu a gen matengin mite in limtakin a ngai uh hi. Ahi zongin tu-a thu a pulak ciangin a aw neihzah uh tawh mite kiko-in, “Leitungah hih bang mi omsak kei un! That un! A hing dingin kilawm lo!” ci-in a awng uh hi.
  </para>
  <para style="p">
    <verse number="23" style="v" />Mihonte hehlua-in awngkeekgawp uh a, a puan uh suahin vanah lawnin, leivui zong van lamah a lawn uh hi.
  </para>
  <para style="p">
    <verse number="24" style="v" />Tua ciangin Rom galkapmangpa in galkap huangsungah Paul a paipihna dingun thu pia a, bang hangin Jew mite hih bangin ama tungah hehin awngkekgawp uh ahi hiam, ci-in a theihna dingin a satsak hi.
  </para>
  <para style="p">
    <verse number="25" style="v" />Amaute in sat dingin a hen khit uh ciangin Paul in a gei-a ding galkapbupa kiangah, “Khial hi, ci-in thu nangawn a kisit nailo Rom mi khat na sat ding uh ngeina ahi hiam?” a ci hi.
  </para>
  <para style="p">
    <verse number="26" style="v" />Galkapbupa in hih thu a zak ciangin galkapmangpa kiangah pai-in, “A bangci na hi hiam? Hua mipa, Rom gammi ahi hi,” a cih ciangin,
  </para>
  <para style="p">
    <verse number="27" style="v" />galkapmangpa zong Paul kiangah va pai-in, “Rom gammi na hi hiam, hong gen dih in,” a cih leh Paul in, “Ka hi mah hi,” ci-in a dawng hi.
  </para>
  <para style="p">
    <verse number="28" style="v" />Tua ciangin galkapmangpa in, “Hih Rom gammi suahna dingin sum tampi tawh ka lei hi,” a ci hi. Paul in, “Kei ka pian'in Rom mi-a piang ka hi hi,” a ci hi.
  </para>
  <para style="p">
    <verse number="29" style="v" />Tua ahih manin Paul thu a dong dingin a gei-a om mite a paikhia uh hi. Sikkhau tawh a khih khit ciangin Paul pen Rom gammi ahihna a phawk ciangin galkapmangpa zong lau-in a lunghimawh hi.
  </para>
  <para style="p">
    <verse number="30" style="v" />Jew mite in bang hangin Paul mawhsak ahi uh hiam, ci-in teltakin galkapmangpa in theinuam ahih manin a zing ciangin Paul a khihsakna sikkhaute sutsak a, siampi liante leh upate thu kikupna a nei dingin a samsak hi. Tua ciangin Paul paikhiatpihin uliante mai-ah a dingsak hi.
  </para>
  <chapter number="23" style="c" />
  <para style="p">
    <verse number="1" style="v" />Paul in ulian kikhawmte limtakin enin, “Lawmte aw, tuni ciangdong ka nuntak sung tawntung, Pasian mai-ah kisuan'na ka nei het kei hi,” a cih leh
  </para>
  <para style="p">
    <verse number="2" style="v" />siampi lianpenpa Ananias in Paul gei-a omte kiangah, “A muk na betsak un,” a ci hi.
  </para>
  <para style="p">
    <verse number="3" style="v" />Paul in, “Leikang tawh a kizut kulh tawh a kibangpa aw, Pasian in nang hong benggawp taktak ding hi. Keimah thusitna-ah Thukham a zui dingpa hinapi-in Thukham zuiloin kei hong kibetna dingin thu na pia hi,” a ci hi.
  </para>
  <para style="p">
    <verse number="4" style="v" />Paul gei-a om mite in, “Pasian' siampi lianpenpa na zahko hi,” a cih ciangun
  </para>
  <para style="p">
    <verse number="5" style="v" />Paul in, “Lawmte aw, siampi lianpenpa ahihlam ka thei kei hi. Lai Siangtho in, ‘Na mite uh a ukpa na gensia kei ding uh hi,’ ci hi,” ci-in a dawng hi.
  </para>
  <para style="p">
    <verse number="6" style="v" />Paul in tua uliante lakah Saddusi mi leh Farisi mi a omlam a muh ciangin amaute kiangah, “Lawmte aw, kei pen Farisi mite' suan ahi Farisi mi ka hi hi. Mi site hingkik ding hi, ci-in lamenin upna ka neih manin hih lai-ah thusitna ka thuak hi,” a ci hi.
  </para>
  <para style="p">
    <verse number="7" style="v" />Tua thu a gen khit phetin Saddusi mite leh Farisi mite kitawngpah uh a, tua uliante khen nih a pha uh hi.
  </para>
  <para style="p">
    <verse number="8" style="v" />(Bang hang hiam cih leh Saddusi mite in mi a sih khit ciangin hingkik nawnlo ding hi. Vantung mi ahi a, kha ahi zongin omlo hi, ci uh hi. Ahi zongin Farisi mite in hih thu thumte om hi, ci-in a um uh hi.)
  </para>
  <para style="p">
    <verse number="9" style="v" />Amau' kitotna awging hupha semsem a, Farisi mite pawlsunga om Thukham hilh siate pawlkhat hong dingin nakpi takin hong pau uh a, “Hih mipa tungah khialhna themkhat zong omlo hi. Vantung mi ahi a, Pasian' sawl khat peuhpeuh in ahi zongin ama tungah thu a gen hi khathei ding hi,” a ci uh hi.
  </para>
  <para style="p">
    <verse number="10" style="v" />Amaute' kitotna hong husia semsem ahih manin amaute in Paul balthanggawp khading hi, ci-in galkapmangpa lunghimawh hi. Tua ahih manin galkapte in Paul va kaikhia-in galkap inn-ah a paipihna dingun thu a pia hi.
  </para>
  <para style="p">
    <verse number="11" style="v" />Tua zanin Paul kiangah Topa hong ding a, “Hang takin om in. Hih Jerusalem khuasungah keima thu genin teci na pan' mah bangin Rom khuapi-ah zong keima thu genin teci na pang ding hi,” a ci hi.
  </para>
  <para style="p">
    <verse number="12" style="v" />A zing ciangin Jew mite pawlkhat kikhawm uh a, Paul i thahkhit ciang bekin anne tuidawn pan ding hi hang, ci-in kiciamna a nei uh hi.
  </para>
  <para style="p">
    <verse number="13" style="v" />Hih bangin a vaihawm mihing sawmli val bang a pha uh hi.
  </para>
  <para style="p">
    <verse number="14" style="v" />Siampi liante leh upate kiangah pai uh a, “Paul ka thahkhit mateng uh anletui ka neklohna dingun khauhtakin thuciamna khat ka nei khin uh hi.
  </para>
  <para style="p">
    <verse number="15" style="v" />Tu-in note leh uliante in galkapmangpa tungah thu zasak un la, Paul' thu a cingin a theinuam kineihin, note kiangah Paul hong paipihsakna dingin na ngen un. Hih lai mun hong tun'ma-in kote in lamkalah ka na that ding uh hi,” a ci uh hi.
  </para>
  <para style="p">
    <verse number="16" style="v" />Ahi zongin hih a thahsawmna thu uh, Paul sanggamnu' tapa in za ahih manin galkap inn-ah va pai-in Paul kiangah a va gen hi.
  </para>
  <para style="p">
    <verse number="17" style="v" />Tua ciangin Paul in galkapbute khat samin ama kiangah, “Galkapmangpa kiangah hih tangvalpa va paipih in. Amah in thugen ding khat a nei hi,” a ci hi.
  </para>
  <para style="p">
    <verse number="18" style="v" />Galkapbupa in zong galkapmangpa kiangah va paipih a, “Hih tangvalpa in nang tungah gennop khat hong nei ahih manin nang kiangah kong paipihna dingin thongkia Paul in a hong sawl hi,” a ci hi.
  </para>
  <para style="p">
    <verse number="19" style="v" />Galkapmangpa in zong a khutin tuapa lenin amau gel guak paikhia uh a, “Bang hong gennuam na hi hiam?” ci-in a dong hi.
  </para>
  <para style="p">
    <verse number="20" style="v" />Tangvalpa in, “Uliante in Paul' thu a cingin a theinuam kineihin, zing ciangin amaute kiangah Paul na paisakna dingin Jew mi aana neite in ngetding a thukim uh hi.
  </para>
  <para style="p">
    <verse number="21" style="v" />Ahi zongin lamkalah Paul a pangsim dingin mihing sawmli val bang om uh ahih manin amaute' hong ngetna pia kei in. Tua mihing sawmlite in Paul a thahkhit mateng uh anletui a neklohna dingun kiciamna khat bawlkhin uh hi. Amaute a kithawisa-in om uh a, nangma thupiak ding bek a ngak uh ahi hi,” a ci hi.
  </para>
  <para style="p">
    <verse number="22" style="v" />Tua ciangin galkapmangpa in tangvalpa kiangah, “Kei kiangah hih thu nong kohna thu kuamah theisak kei in,” ci-in a vaikhak khit ciangin a ciahsak hi.
  </para>
  <para style="p">
    <verse number="23" style="v" />Tua ciangin galkapmangpa in galkapbute nih samin, “Sisaria khua-ah a pai ding galkap za nih sam un la, sakol tung tuang galkap sawmsagih leh teitawi galkap za nih tawh zong pai un la, tuzan nai kua hunin dingkhia un.
  </para>
  <para style="p">
    <verse number="24" style="v" />Paul' tuan'na ding sakol pawlkhat zong keng un la, Menzipa Feliks kiangah hoihtakin va tun'pih un,” a ci hi.
  </para>
  <para style="p">
    <verse number="25" style="v" />Tua ciangin galkapmangpa in hih a nuai-a bangin lai khat gelh hi:
  </para>
  <para style="p">
    <verse number="26" style="v" />“A Lian Menzipa aw, Keimah Klaudias Lysias in hopihna lai ka hong gelh hi.
  </para>
  <para style="p">
    <verse number="27" style="v" />Jew mite in hih mipa manin that dektak uh hi. Rom gammi ahihlam ka theih ciangin ka galkapte tawh pai-in ka va honkhia hi.
  </para>
  <para style="p">
    <verse number="28" style="v" />Amaute' mawhsakna bang thu ahi hiam, ci-in theinuam ka hih manin thusit dingin amau' uliante kiangah ka paipih hi.
  </para>
  <para style="p">
    <verse number="29" style="v" />Thong khiatna ding leh sihna thuakna dingin khialhna a bawlna bangmah ka mu kei hi. A mawhsaknate uh amau' thukham ngeina tawh kisai hi lel hi.
  </para>
  <para style="p">
    <verse number="30" style="v" />Jew mite pawlkhat in amah a thahsawmna thu hong kikoh ciangin nangma kiangah puak dingin ka ngaihsun hi. Amah a mawhsakte in nangma mai-ah thu a hong genna dingun amaute kiangah ka gen hi,” ci-in a gelh hi.
  </para>
  <para style="p">
    <verse number="31" style="v" />Galkapte zong a thu ngahna bangun gamta uh a, tua zanin Paul paikhiatpihin Antipatris khua dong a paipih uh hi.
  </para>
  <para style="p">
    <verse number="32" style="v" />A zing ciangin khe galkapte kilehkik uh a, sakol tung tuang galkapteng bek a kha suaksak uh hi.
  </para>
  <para style="p">
    <verse number="33" style="v" />Amaute in Sisaria khua-ah Paul tun'pih uh a, menzipa kiangah a lai puak uh pia-in, ama tungah Paul a ap uh hi.
  </para>
  <para style="p">
    <verse number="34" style="v" />Menzipa in tua laikhak sim a, koi lai gammi na hi hiam, ci-in Paul a dong hi. Amah in Sisaria gammi ahihlam a theih ciangin,
  </para>
  <para style="p">
    <verse number="35" style="v" />“Na langte hong tun' ciangin thu kong sit ding hi,” ci-in a gen khit ciangin, Herod in a lam innsungah Paul koihin a cin'na dingun thu a pia hi.
  </para>
  <chapter number="24" style="c" />
  <para style="p">
    <verse number="1" style="v" />Tua khit ni nga ciangin siampi lianpenpa Ananias leh upate, amau' thu a gensak ding Tertullas a kici mipa tawh Jerusalem khua panin Sisaria khua-ah hong tung uh a, menzipa Feliks kiangah pai-in Paul a mawhsakna uh thute a va gen uh hi.
  </para>
  <para style="p">
    <verse number="2" style="v" />Thugen dingin Tertullas a kisawl ciangin hih a nuai-a bangin mawhsakna thu a gen hi: “A Lian Menzipa! Nangma hong makaih siamna hangin hun saupi sungnuamtakin ka omkhin uh a, kote' gamsung a hoihna dingin puahphatna zong tampi tak kibawl khin hi.
  </para>
  <para style="p">
    <verse number="3" style="v" />Hih thute hangin nang tungah mi khempeuh ka lungdam mahmah uh hi.
  </para>
  <para style="p">
    <verse number="4" style="v" />Na hun tampi tak hong beisak nuamlo ka hih manun thu a tom theithei-a kong gennate uh hehpihna tawh nong ngaihna dingin ka hong thum uh hi.
  </para>
  <para style="p">
    <verse number="5" style="v" />Hih mipa, buaina a piangsak, a kihtakhuai mi ahihna ka mu uh hi. Mun khempeuha om Jew mite lakah buaina piangsak a, Nazareth mi pawl a kicite a makaipa ahi hi.
  </para>
  <para style="p">
    <verse number="6" style="v" />Biakinn nangawn thusim loin min siatsak sawm ahih manin amah ka man uh hi. (Komau' thukham tawh kizui-in ama tungah thu khen ka sawm uh hi.
  </para>
  <para style="p">
    <verse number="7" style="v" />Ahi zongin galkapmangpa Lysias hong pai-in kote kiang panin amah hong kaikhia hi.
  </para>
  <para style="p">
    <verse number="8" style="v" />Tua ciangin amah a mawhsakte, nangma kiangah hong paina dingin Lysias in thu a pia hi.) Tu-in hih mipa thu sit lecin, ka mawhsakna uh thu khempeuh nangmah in na thei ding hi,” a ci hi.
  </para>
  <para style="p">
    <verse number="9" style="v" />Jew mite in zong pan'pih uh a, hih a gen khempeuh a man mah ahi hi, ci-in a gen uh hi.
  </para>
  <para style="p">
    <verse number="10" style="v" />Paul in thu a genna dingin menzipa in a khut tawh a lah ciangin Paul in, “Hih minamte tungah thukhenin sauveipi na omkhitna thu ka hongthei hi; kei hong kimawhsaknate nangma mai-ah pheltheihna ding hun ngah ka hih manin ka nuam mahmah hi.
  </para>
  <para style="p">
    <verse number="11" style="v" />Nangmahmah in na theihding mah bangin, Jerusalem khua-ah Pasian bia dingin ka paina pen ni sawm leh ni nih khawng pha pan hi.
  </para>
  <para style="p">
    <verse number="12" style="v" />Biakinnsung ahi a, kikhopna innsung ahi a, khuasung mun khat peuhpeuhah ahi zongin mi khat peuhpeuh tawh ka kitotna ahi a, mihon in thusia a bawlna dingin ka hanthotna ahi zongin, hih Jew mite in hong mu hetlo ding uh hi.
  </para>
  <para style="p">
    <verse number="13" style="v" />Tu-a kei hong mawhsaknate uh zong a manna thu hong lakthei hetlo ding uh hi.
  </para>
  <para style="p">
    <verse number="14" style="v" />Ahi zongin nangma kiangah kong pulaknop thu in: Amaute in manlo hi, a cih uh tua Thu zui-in kote' pu leh pate' Pasian ka bia hi. Moses' Thukham laibu sunga a kigelh thu khempeuh leh kamsangte' laibu sunga a kigelhte khempeuh zong ka um hi.
  </para>
  <para style="p">
    <verse number="15" style="v" />Amaute' up leh lamet mah bangin, Pasian in miphate leh misiate a kibangin sihna panin hingkik sak khawm ding hi, ci-in umin ka lamen hi.
  </para>
  <para style="p">
    <verse number="16" style="v" />Tua ahih manin Pasian mai leh mite mai-ah lungsim kisuan'na a om hetlo dingin a tawntungin ka gamta hi.
  </para>
  <para style="p">
    <verse number="17" style="v" />“Jerusalem panin kum tampi sung ka paikhiat khit ciangin ka mipihte a kihuhna sumte a puakding leh gan go-in Pasian a bia dingin Jerusalem-ah ka pai hi.
  </para>
  <para style="p">
    <verse number="18" style="v" />Biakinn sungah keimah kisian'suahna ka bawlkhit hun ciangin amaute in kei hong mu uh a, buaina zong bangmah omlo hi.
  </para>
  <para style="p">
    <verse number="19" style="v" />Tua laitakin Asia gam panin a hong pai Jew mite pawlkhat om uh hi. Kei mawhsakna ding thu a neih uh leh amaute mahmah hong pai-in nangma mai-ah hong gen ding uh a kilawm ahi hi.
  </para>
  <para style="p">
    <verse number="20" style="v" />Tua ahih kei leh zong, uliante mai-ah thusitna thuakin ka om laitakin ka mawhna bang mu uh ahi hiam, cih thu hih mite gensak in.
  </para>
  <para style="p">
    <verse number="21" style="v" />Amaute' mai-ah, ‘Mi site hingkik ding hi, ci-in ka upna hangin kei tungah thu nong khen uh hi,’ ci-in ka gen simloh amaute' hehna ding bangmah omlo hi,” ci-in thu a gen hi.
  </para>
  <para style="p">
    <verse number="22" style="v" />Tua ciangin tua Thu paizia teltakin a thei Feliks in a thusitna hialbawl a, “Galkapmangpa Lysias hong tun' ciangin na thu uh kong khensak ding hi,” ci-in a genkhit ciangin,
  </para>
  <para style="p">
    <verse number="23" style="v" />Paul cin'ding tavuan a la bupa kiangah thu pia a, “Paul hoihtakin cingsak in la, ahi zongin a lawmte in a kisapna peuhpeuh a piaktheihna dingun kimuh theihna ding hun pia zel in,” ci-in a vaikhak hi.
  </para>
  <para style="p">
    <verse number="24" style="v" />Tua zawh a sawtloin Feliks leh Jew mi ahi a zi Drusilla, Paul a kikhumna-ah hong pai-in amah samkhiasak uh a, Paul in Jesuh Khrih upna thu a gennate a nupa-un a ngai uh hi.
  </para>
  <para style="p">
    <verse number="25" style="v" />Ahi zongin Paul in thu gengenin, a hoihin a gamtatna ding, pumpi ki-uk zawhna ding, leh hong tungding Thukhenna Hunte a gen tohtoh ciangin, Feliks hong lau a, “Va paikik phot in. Hun ka ngah ciangin kong samkik ding hi,” ci-in a gen hi.
  </para>
  <para style="p">
    <verse number="26" style="v" />Paul in sumgolh zong hong pia thei leh ci-in ngaihsunkawm ahih manin Paul kiangah va pai zelin a kiho zelzel uh ahi hi.
  </para>
  <para style="p">
    <verse number="27" style="v" />Ahi zongin tua zawh kum nih hong bei ciangin Feliks sepna pen Porsias Festas in hong laih hi. Feliks in Jew mite' pahtak ding ut ahih manin thong sungah Paul a omsak suak hi.
  </para>
  <chapter number="25" style="c" />
  <para style="p">
    <verse number="1" style="v" />Tua gam a uk dingin Festas hong tun'zawh ni thum ciangin Sisaria khua panin Jerusalem khua-ah a va zin hi.
  </para>
  <para style="p">
    <verse number="3" style="v" />Tua lai panin siampi liante leh Jew upate in Paul a mawhsakna thu uh ama kiangah na gen uh hi. Amaute in lamkalah Paul thatlum nuam uh ahih manin Jerusalem khua-ah Paul a paisakna dingin Festas kiangah nakpi takin a thum uh hi.
  </para>
  <para style="p">
    <verse number="4" style="v" />Festas in, “Sisaria khua-ah Paul kikhum a, kei zong ciahkik baih ding ka hih manin,
  </para>
  <para style="p">
    <verse number="5" style="v" />Paul in khialhna khat peuhpeuh gamta kha ahih leh zong ama khialhna thu a gen dingin na makaite un kei hong zui uh hen,” ci-in a dawng hi.
  </para>
  <para style="p">
    <verse number="6" style="v" />Tua lai-ah Festas ni giat, ni sawm bang a taam khit ciangin Sisaria khua-ah a ciah hi. A zing ciangin thukhen tokhom tungah tu a, ama mai-ah Paul a kipaipihna dingin thu a pia hi.
  </para>
  <para style="p">
    <verse number="7" style="v" />Paul hong kipaipih ciangin Jerusalem khua panin a hong pai Jew mite in amah umcih a, thu lianpipi tawh Paul a mawhsakna uh tampi gen uh a, ahi zongin a mawhsaknate uh man hi, ci-in a lahtel theih uh bangmah omlo hi.
  </para>
  <para style="p">
    <verse number="8" style="v" />Paul in, “Jew mite' Thukham ahi a, Rom gam uk kumpipa tungah ahi zongin ka khialhna bangmah om hetlo hi,” ci-in a kisut hi.
  </para>
  <para style="p">
    <verse number="9" style="v" />Jew mite' pahtak ding ut ahih manin Festas in Paul kiangah, “Jerusalem khua-ah va pai-in, keima mai mahah hih thute tawh kisai-in thusitna hong kinei leh na ut hiam?” ci-in a dot ciangin
  </para>
  <para style="p">
    <verse number="10" style="v" />Paul in, “Keimah thu hong kisitna ding munin a kilawmna, gam uk kumpipa thukhenna mai-ah ka va ding ding hi. Nangmahmah in zong teltakin na theihding bangmahin Jew mite tungah bangmah siatna ka bawl kei hi.
  </para>
  <para style="p">
    <verse number="11" style="v" />Thukham palsatin sihna thuakna ding thu khat peuhpeuh a gamta hi leng, suahtakna ding thu ka gen het kei ding hi. Hih amaute' hong mawhzon'nate a manlo ahih leh zong kuamah in amaute' khutsungah hong ap zolo ding uh hi. Gam uk kumpipa tungah a zu ka khan hi,” ci-in a dawng hi.
  </para>
  <para style="p">
    <verse number="12" style="v" />Tua ciangin Festas in, “Gam uk kumpipa tungah a zu khan khin na hih manin ama kiangah na pai ding hi,” a ci hi.
  </para>
  <para style="p">
    <verse number="13" style="v" />Tua zawh tawlkhat khit ciangin gam uk kumpipa' khutnuai mahah a uksawn Agrippa leh a sanggamnu Bernis, a hong tung thak Festas kiangah a hawh dingin Sisaria khua-ah a hong pai uh hi.
  </para>
  <para style="p">
    <verse number="14" style="v" />Tawlkhat a taam khit uh ciangin Festas in tua kumpipa' kiangah Paul' thu gen a, “Feliks in thong sunga a na nusiat mi khat hih lai-ah a om hi.
  </para>
  <para style="p">
    <verse number="15" style="v" />Jerusalem khua-ah ka va pai ciangin Jew siampi liante leh upate in amah a mawhsakna uh thu tampi gen uh a, amah mawhsakin thu ka khenna ding hong gen uh hi.
  </para>
  <para style="p">
    <verse number="16" style="v" />Ahi zongin ke'n ka dawn'na-ah, ‘Mi khat peuhpeuh in mawhsakna a thuak ciangin, mawhsakna a thuakpa leh a mawhsakte maitang kimu-in thu kisel a, mawhsakna a thuakpa in amah a kiphel theihna ding thugenna hun a ngah matengin, mawhsak thukhenna piakding pen Rom ngeina hilo hi,’ ka ci hi.
  </para>
  <para style="p">
    <verse number="17" style="v" />Ka cih mah bangin hih lai-ah amaute a hong tun' uh a zing ciangin thukhenna tokhom tungah tu pahin, a mipa hong kipaipihna dingin thu ka pia hi.
  </para>
  <para style="p">
    <verse number="18" style="v" />Alangte hong ding uh a, a mawhna a lianpipi hong gen ding uh hi, ci-in ka up leh, tua bang hong hilo hi.
  </para>
  <para style="p">
    <verse number="19" style="v" />Amau' thu kituhna pen amau' biakna thu, leh a si khinsa hinapi-in Paul in, ‘Hing hi,’ a cih Jesuh' thu peuh na hi lel hi.
  </para>
  <para style="p">
    <verse number="20" style="v" />Hih bang thu ka kankhiatna dingzia theilo ka hih manin Paul kiangah, ‘Hih thute tawh kisai-in thu kisit dingin Jerusalem-ah va pai lecin na ut hiam?’ ci-in ka dot leh amah utlo hi.
  </para>
  <para style="p">
    <verse number="21" style="v" />Amah in a zu khan a, thong mahah kikoih lai-in gam uk kumpipa in ama thu a khensakna ding a ngen hi. Tua ahih manin gam uk kumpipa kiangah ka puakkhiat theih mateng thong sungah a khumna dingun thu ka pia hi,” a ci hi.
  </para>
  <para style="p">
    <verse number="22" style="v" />Tua ciangin Agrippa in Festas kiangah, “Keimahmah in hih mipa' thugen zanuam ing,” a cih ciangin, “Zing ciangin na za ding hi,” ci-in a dawng hi.
  </para>
  <para style="p">
    <verse number="23" style="v" />Tua ahih manin a zing ciangin a thupi takin lian bawl mahmahna tawh Agrippa leh Bernis hong pai uh a, galkapmangte leh khuasung uliante tawh kikhopna inn lianpi sungah a hong lut uh hi. Tua ciangin Festas in Paul hong kitumpihna dingin thu a pia hi.
  </para>
  <para style="p">
    <verse number="24" style="v" />Tua ciangin Festas in, “Kumpi Agrippa leh hih lai-a om mi khempeuh aw, hih lai khua hita leh Jerusalem khua-ah hita leh Jew mi khempeuh in kei tungah amah mawhsakna thu hong gen uh hih mipa na mu uh hi. Hih mipa hin'khawi ding kilawm lo hi, ci-in amaute awnggawp uh hi.
  </para>
  <para style="p">
    <verse number="25" style="v" />Ahi zongin sihna thuakna dingin ama gamtat khialhna bangmah ka mu het kei hi. Amahmah in gam uk kumpipa tungah a zu khan khin ahih manin kumpipa kiangah puak dingin ka ngaihsutsa ahi hi.
  </para>
  <para style="p">
    <verse number="26" style="v" />Ahi zongin kumpipa tungah bangteng taktak gelh ding cih ka thei kei hi. Tua ahih manin ama thu a kikan khit ciangin ka gelhding thu ka theihna dingin note mai-ah, a diakdiakin kumpipa Agrippa mai-ah amah kong paipih hi.
  </para>
  <para style="p">
    <verse number="27" style="v" />Bang hang hiam cih leh ama mawhna hih bangteng hi, ci-in gentelna omlopi-in thongkia mi khat, kumpipa kiangah ka puakding, a thu kicing ka sa zo kei hi,” a ci hi.
  </para>
  <chapter number="26" style="c" />
  <para style="p">
    <verse number="1" style="v" />Tua ciangin Agrippa in Paul kiangah, “Tu-in thugen theihna ding hun na nei hi,” ci-in a gen ciangin Paul in a khut zanin a kiphelna ding thu hong gen a,
  </para>
  <para style="p">
    <verse number="2" style="v" />“Kumpi Agrippa aw, Jew mite in kei hong mawhsakna thu ka kiphelna dingin nangma mai-ah tuni-in hun ngah ka hih manin hampha ka kisa mahmah hi.
  </para>
  <para style="p">
    <verse number="3" style="v" />Nangmah in Jew mite' nuntakzia leh amau' thu kituh theihna thute khempeuh limtakin na theih khitsa ahih manin hampha ka kisa diak hi. Tua ahih manin lungduai takin ka thugente nong ngaihna dingin ka hong thum hi.
  </para>
  <para style="p">
    <verse number="4" style="v" />“Jew mite khempeuh in ka neutunga kipan, keima pian'na gam leh Jerusalem khua-a ka omzia khempeuh hong thei uh hi.
  </para>
  <para style="p">
    <verse number="5" style="v" />Kote' biakna sungah a hahkat phadiak Farisi pawl a kicite sunga ka om cila kipanin ka nuntakzia khempeuh, a gennop nak uh leh hong genthei ding uh hi.
  </para>
  <para style="p">
    <verse number="7" style="v" />Ko Israel minam sawmlenihte in Pasian' thuciam ngahding lametna tawh a sun a zanin Pasian ka biabia uh a, ka pu ka pate uh tungah Pasian in a thuciamna ngahding lamenin ka omna hangin hih lai-ah thusitna thuakin a ding ka hi hi. Kumpipa aw, hih thu ka lametna hangin Jew mite in kei hong mawhsak ahi uh hi.
  </para>
  <para style="p">
    <verse number="8" style="v" />Bang hangin no Jew mite in Pasian in misite a thawhkik sakna thu um theilo na hi uh hiam?
  </para>
  <para style="p">
    <verse number="9" style="v" />“Nazareth khuami Jesuh' min a siattheihna dingin langpangin nial ding hi, ci-in keimahmah in ka ngaihsun ngei hi.
  </para>
  <para style="p">
    <verse number="10" style="v" />Tua mah bangin Jerusalem khuasungah ka sempah a, siampi liante tung panin thu ngahna tawh Pasian' mi tampi thong sungah ka khum hi. Tua mite a sihna dingun thu a kikhen ciangin zong a thukimpih pawl ka hi hi.
  </para>
  <para style="p">
    <verse number="11" style="v" />Kikhopna inn khempeuhah amaute gim ka thuaksak zelzel a, a thu upnate uh ka khawlsak hi. Amaute tungah hehlua mahmah ka hih manin gamdang nangawnah pai-in thu umte ka bawlsia hi.
  </para>
  <para style="p">
    <verse number="12" style="v" />“Hih thu hang mahin siampi liante tung panin thu ngahna lai tawh Damaskas khua-ah ka va pai hi.
  </para>
  <para style="p">
    <verse number="13" style="v" />Tua hi a, kumpipa aw, Damaskas khua ka tun'ma sun laitakin kei leh ka tonpih mite' kiimah sun sangin a taangzaw khuavak khat vantung panin hong taangzaih hi.
  </para>
  <para style="p">
    <verse number="14" style="v" />Ka vekpi-un leilakah ka puk uh a, tua laitakin kei kiangah Hebru pau tawh thu hong kigen a, ‘Saul, Saul aw, bang hangin kei hong bawlsia na hi hiam? Bawngtal in a hawlte' ciangzum peek leh na a sakzawk bangin kei' thu nong nial manin nang-a' dingin nazaw hi,’ hong ci hi.
  </para>
  <para style="p">
    <verse number="15" style="v" />‘Topa aw, kua na hi hiam?’ ci-in ka dot ciangin Topa in, ‘Na hong bawlsiat Jesuh ka hi hi.
  </para>
  <para style="p">
    <verse number="16" style="v" />Tu-in tho-in na khe-in ding in. Keima na a sem dingin a hong sawl dingin nang tungah a hong kilang ka hi hi. Tuni-a kei nong muhna thuteng leh nang tungah ka hong lah lai ding thu khempeuh, midangte tungah a gen ding na hi hi.
  </para>
  <para style="p">
    <verse number="17" style="v" />Israel mite leh Gentail mite lakah nang kong sawl ding a, amaute in nang hong suksiat lohna dingun ka hong kem ding hi.
  </para>
  <para style="p">
    <verse number="18" style="v" />Pasian' teel mite' omna muna amau omna ding mun sanah hong om theihna dingun keimah hong upna uh tawh a mawhna uh a kimaisak theihna dingin Satan' khutsung panin Pasian' khutsungah a heikhia ding leh khuamial panin khuavak lamah hei-in a mit uh khua a musak dingpa na hi hi,’ a hong ci hi.
  </para>
  <para style="p">
    <verse number="19" style="v" />“Tua bang hi a, kumpi Agrippa aw, ka maangmuhna sunga vantung pana hong paipa' thugen ka mang hi.
  </para>
  <para style="p">
    <verse number="20" style="v" />Mite a mawhna uh panin kisikin Pasian kiang a zuatna ding uh leh a kisikna uh a kilatsakna dingun a gamtat ding uh a masa-in Damaskas khua-ah thu hilhin, a zomin Jerusalem khua-ah, tua ciangin Jew mite omna gam khempeuh leh Gentail mite lakah thu ka hilh hi.
  </para>
  <para style="p">
    <verse number="21" style="v" />Hih bangin ka thuhilhna hangin biakinn sungah ka om laitakin Jew mite in hong manin thah hong sawm uh hi.
  </para>
  <para style="p">
    <verse number="22" style="v" />Ahi zongin Pasian in tuni ciangdong hong huh ahih manin milian mineu, a kuamah peuh tungah thu a hilh ka hi hi. Keima thuhilhte pen kamsangte leh Moses in hong tung ding hi, ci-in a gen thute mah ahi hi.
  </para>
  <para style="p">
    <verse number="23" style="v" />Tua thu in: Khrih pen sihna thuakin a hingkik masapa hi ding a, Jew mite leh Gentail mite tungah hotkhiatna khuavak thu a hong genpa hi ding hi, cihna thu ahi hi,” a ci hi.
  </para>
  <para style="p">
    <verse number="24" style="v" />Hih bangin amah kiphelna thu Paul in a gen ciangin Festas in, “Paul aw, mihai na hita hi. Na pil sinnateng in mihai hong suaksak ta hi,” ci-in nakpi takin a kiko hi.
  </para>
  <para style="p">
    <verse number="25" style="v" />Ahi zongin Paul in, “Menzi Festas aw, mihai ka hi kei a, lungsim pilin thuman a gen ka hi hi,” ci-in a dawn' khit ciangin,
  </para>
  <para style="p">
    <verse number="26" style="v" />“Kumpi Agrippa aw, hih thu khempeuh na theihsa ahih manin nangma mai-ah hangtakin thu ka gen ngam hi. Hih thu pen kuama theihlohna munsimthama thupiang hilo ahih manin, a vekpi-in theikhin dingin ka hong um hi.
  </para>
  <para style="p">
    <verse number="27" style="v" />Kumpi Agrippa aw, kamsangte' thugente um hilo na hi hiam?” a ci hi.
  </para>
  <para style="p">
    <verse number="28" style="v" />Tua ciangin Agrippa in Paul kiangah, “Hih hun tomno sungin Khristian hong suaksakzo dingin kingaihsun na hi hiam?” a cih ciangin
  </para>
  <para style="p">
    <verse number="29" style="v" />Paul in, “Nangmah-a kipan tuni-a ka thugen a za mi khempeuh hun tomno sung ahi a, hunsau sungin ahi zongin, hih bangin sikkhau hong kikhihna simloh, keimah nong batkimna dingun Pasian kiangah thu ka ngen hi,” a ci hi.
  </para>
  <para style="p">
    <verse number="30" style="v" />Tua ciangin kumpi Agrippa leh menzi Festas hong ding uh a, Bernis leh a tutpih midangte zong hong dingkhia uh hi.
  </para>
  <para style="p">
    <verse number="31" style="v" />Amaute a paikhiat khit uh ciangin, “Hih mipa in thongkiatna ding ahi a, sihna ding ahi zongin a thuakna dingin bangmah omlo hi,” a kici uh hi.
  </para>
  <para style="p">
    <verse number="32" style="v" />Tua ciangin Agrippa in Festas kiangah, “Gam uk kumpipa Sisar' tungah a zu na khan khin hi kei leh khah ding hi lel hi,” a ci hi.
  </para>
  <chapter number="27" style="c" />
  <para style="p">
    <verse number="1" style="v" />Italy gamah teembaw tawh ka pai ding uh thu a khenkhit uh ciangin Paul leh thongkia dangte pawlkhat, “Kumpipa' Galkapte,” a kici Rom galkapte a uk bu Julias' khutsungah a ap uh hi.
  </para>
  <para style="p">
    <verse number="2" style="v" />Adramittium khua teembaw khawlna panin Asia gam lam manawh dingin a kithawi teembaw-ah tuangin ka dingkhia uh hi. Masedonia gam Thesalonika khuami Aristarkhas in zong kote hong zui hi.
  </para>
  <para style="p">
    <verse number="3" style="v" />A zing ciangin Sidon khua ka tung uh a, Paul tungah bu Julias dik mahmah ahih manin a lawmte tawh a kimu ding leh a lawmte in a kisapnate a piaktheihna dingin a paikhiasak hi.
  </para>
  <para style="p">
    <verse number="4" style="v" />Tua lai panin ka ding leuleu uh a, huih in hong maiphut ahih manin Saipras tuikulh pang beelin ka pai uh hi.
  </para>
  <para style="p">
    <verse number="5" style="v" />Silisia leh Pamfilia gam tawh a kizom tuipi kantanin ka pai uh a, Lysia gam Myra khua ka tung uh hi.
  </para>
  <para style="p">
    <verse number="6" style="v" />Tua lai panin bupa in Alexandria khua pan Italy gam a manawh ding teembaw khat hong mu ahih manin tua teembaw tungah kote hong tuangsak hi.
  </para>
  <para style="p">
    <verse number="7" style="v" />Tua lai panin ni tampi sung damdamin ka pai uh a, haksapipi-in Nidas khuapi santak ka tung uh hi. Tua lai panin ka paisuaknop uh hangin huih kiphuzo nawnlo ahih manin Krete tuikulh beelin ka sukpai uh a, Salmone leidawk gei tawnin ka paisuak uh hi.
  </para>
  <para style="p">
    <verse number="8" style="v" />Tuipi gei neh cintenin ka pai uh a, Lasia khua tawh a kigamlalo, Khawlmun Nuam a kici khua khat, haksapipi-in ka tung leuleu uh hi.
  </para>
  <para style="p">
    <verse number="9" style="v" />Tua lai-ah ni tampi sung taam ka hih manun Mawhmaisak Ni hun nangawn khengkhin ahih manin teembaw tawh pai lai ding lauhuai ta hi. Tua ahih manin Paul in amaute kiangah,
  </para>
  <para style="p">
    <verse number="10" style="v" />“Lawmte aw, tu-in teembaw tawh khualzin ding lauhuai ta a, teembaw leh a vanpuakte a siat genloh, mihing mahmah in zong i sihlawh ding lauhuai hi,” ci-in a ngaihsutna a gen hi.
  </para>
  <para style="p">
    <verse number="11" style="v" />Ahi zongin galkapbupa in Paul' thugen sangin teembaw ukpa leh teembaw neipa' thugen umzaw hi.
  </para>
  <para style="p">
    <verse number="12" style="v" />Phalbi hun sungteng tua ka khawlna mun uh belh dingin hoihlo ahih manin, mi tampite' ngaihsutna-ah, paikhia-in ahih theih leh Foenik teembaw khawlna ciang tun'zawhna ding hanciam ding hoihsa uh hi. Tua lai mun pen Krete tuikulhah teembaw khawlna khat hi a, khang nitumna pan sak nitumna lam a nga teembaw khawlna ahih manin phalbi hun sungteng nuamtakin tua lai-ah a ki-om thei ding ahi hi.
  </para>
  <para style="p">
    <verse number="13" style="v" />Leitaw lam panin huih hong nun' hiauhiau ciangin ei' deihna bang hi, ci-in ngaihsun uh ahih manin teembaw khihna sikkawipi kaikhiato uh a, Khawlmun Nuam panin Krete tuikulh a kineh thei zahzahin nehkawmin ka pai uh hi.
  </para>
  <para style="p">
    <verse number="14" style="v" />Ahi zongin a sawt kihal loin, “Leilu Nisuahna Huihpi,” a kici huihpi hat mahmah khat tuikulh lam panin hong nung hi.
  </para>
  <para style="p">
    <verse number="15" style="v" />Teembaw hong mutgawpsak ahih manin nangzo nawnlo a, cihna ding kithei nawnlo ahih manin ama hong mutna tuipi lamah ka zui lel uh hi.
  </para>
  <para style="p">
    <verse number="16" style="v" />Kauda tuikulh leitaw lampang san ka tun' uh ciangin tua tuikulh in huihpi tawm khat hong dal ahih manin, teembaw tawh a kikhihkhawm gunkuang a siatlohna dingin haksapipi-in ka huzo uh hi.
  </para>
  <para style="p">
    <verse number="17" style="v" />Teembaw tungah gunkuang a koih khit uh ciangin, teembaw a kitapkhak leh cihna-in a kimkotah khauhual tawh a gak uh hi. Libya gam tui daina sehnel lakah awk khading, ci-in lau uh ahih manin teembaw puanzaak khiasuk uh a, huih mutna tawh damdamin a paisak uh hi.
  </para>
  <para style="p">
    <verse number="18" style="v" />Huihpi dai thei tuanlo ahih manin a zing ciangin teembaw puak vante tui sungah a lawnkhia uh hi.
  </para>
  <para style="p">
    <verse number="19" style="v" />A thai ciangin teembaw vanzatte pawlkhat, a khut mahmah uh tawh tui sungah khia leuleu uh hi.
  </para>
  <para style="p">
    <verse number="20" style="v" />Ni tampi sung ni ahi a, aksi ahi zongin muloin huihpi nakpi takin hong nung tawntung ahih manin suahtak zawhna ding lametna peuhmah om nawnlo hi.
  </para>
  <para style="p">
    <verse number="21" style="v" />Teembaw hawlte an neloin sauveipi a omkhit uh ciangin amaute mai-ah Paul hong ding a, “Lawmte aw, keima thugen hong mangin Krete tuikulh panin a paikhialo hi lehang, hih siatna leh supna khempeuh tawh i kipelh ding hi.
  </para>
  <para style="p">
    <verse number="22" style="v" />Ahi zongin tu-in note lunghimawh kei un. Teembaw sia bek ding a, mihing a si kuamah omlo ding hi.
  </para>
  <para style="p">
    <verse number="23" style="v" />Bang hang hiam cih leh kei tawh a kipawl ka biak Pasian' vantung mi, tuzanin ka kiangah hong pai a,
  </para>
  <para style="p">
    <verse number="24" style="v" />‘Paul aw, lunghimawh kei in. Gam uk kumpipa mai-ah na ding ding a, Pasian in nang hong hehpih ahih manin nang leh na khualzinpihte khempeuh na suakta ding uh hi,’ hong ci hi.
  </para>
  <para style="p">
    <verse number="25" style="v" />Tua ahih manin lawmte aw, kuamah lunghimawh kei un. Kei tungah hong gen bangin hong piangsak ding hi, ci-in Pasian ka muang hi.
  </para>
  <para style="p">
    <verse number="26" style="v" />Tuikulh gei khat peuhpeuhah huih in hong tun' hamtang ding hi,” a ci hi.
  </para>
  <para style="p">
    <verse number="27" style="v" />Tua bangin huihpi' mutin Mediterranean tuipi tungah teembaw tawh ka laam zawh uh a zan sawmleli zankim laitakin lei tawh kinaita hi hang, ci-in teembaw hawlte in a ummawh uh hi.
  </para>
  <para style="p">
    <verse number="28" style="v" />Khau mongah sik khihin tui thukna a teh uh ciangin pi za leh sawmnih thuk a, a den zek ciangin teh leuleu-in pi sawmkua a thuk hi.
  </para>
  <para style="p">
    <verse number="29" style="v" />Ka teembaw uh leh suang a kitahkhak ding lau uh ahih manin teembaw nunglam panin teembaw khawlsakna sikkawipi li khiasuk uh a, khuavak ding ngakin ka om uh hi.
  </para>
  <para style="p">
    <verse number="30" style="v" />Teembaw panin teembaw hawlte taikhiat sawm uh ahih manin teembaw tung panin gunkuang khiasuk uh a, teembaw mailam panin a khawlna ding sikkawipi a khiasuk ding kineih uh hi.
  </para>
  <para style="p">
    <verse number="31" style="v" />Ahi zongin Paul in galkapbupa leh galkapte kiangah, “Teembaw hawlte teembaw tungah hong om nawn kei leh na suaktazo kei ding uh hi,” a ci hi.
  </para>
  <para style="p">
    <verse number="32" style="v" />Tua ahih manin galkapte in gunkuang a kikhihna khau sattatin a khahkhia uh hi.
  </para>
  <para style="p">
    <verse number="33" style="v" />Khua a vak kuan ciangin mite in an a nekna dingun Paul in hanthawn a, “An nelo tui dawnloin lungkhamin na omzawh uh tu-in ni sawmleli a phak ni hi ta hi.
  </para>
  <para style="p">
    <verse number="34" style="v" />An na nekna dingun ka hong thum hi. An neloin na nungta zo kei ding uh hi. Tutungin bangmah na ci peuhmah kei ding uh hi,” a ci hi.
  </para>
  <para style="p">
    <verse number="35" style="v" />Hih bangin thu a gen khit ciangin Paul in anlum la a, amaute khempeuh mai-ah Pasian tungah a lungdamna ko-in a anlum balnenin ne dingin a kipan hi.
  </para>
  <para style="p">
    <verse number="36" style="v" />Amaute khempeuh zong a lungsim uh hong nuam a, an a ne ciat uh hi.
  </para>
  <para style="p">
    <verse number="37" style="v" />Tua teembaw sunga om mi a vekpi-in za nih leh sawmsagih leh guk ka pha uh hi.
  </para>
  <para style="p">
    <verse number="38" style="v" />Mi khempeuh in an a kinek khit ciangin teembaw a zan'na dingin a sunga mangbuhte a lawnkhia uh hi.
  </para>
  <para style="p">
    <verse number="39" style="v" />Khua hong vak ciangin koi lai gam hiam, cih teembaw hawlte in thei tuanlo uh hi. Ahi zongin tuidawk leh a gei-a leilak mu uh a, ahih theih leh tua lai-ah teembaw khawlsak dingin a ngaihsun uh hi.
  </para>
  <para style="p">
    <verse number="40" style="v" />Tua ahih ciangin teembaw khihna sikkawipi khaute sattatin tui sungah khiasuk uh a, teembaw heina-a kizang sing peekpi khihna khaute zong a sut uh hi. Tua ciangin huih in hong mutin tui gei lamah ka pai theihna dingun a mailama teembaw puan a sang khai uh hi.
  </para>
  <para style="p">
    <verse number="41" style="v" />Ahi zongin teembaw in sehnel hong phukha-in a tum hi. Teembaw mailam lei sungah tumin taang thei nawnlo a, teembaw nunglam pen tuihual in hong satkham gawp hi.
  </para>
  <para style="p">
    <verse number="42" style="v" />Thongkia mi khempeuh tui peekin a taimang ding uh lau uh ahih manin galkapte in thongkiate thah a sawm uh hi.
  </para>
  <para style="p">
    <verse number="43" style="v" />Ahi zongin galkapbupa in Paul suaktasak nuam ahih manin tua bangin a thahding uh a kham hi. Tua ahih manin tuipeek thei khempeuh in teembaw panin a nawlah tui va peekin,
  </para>
  <para style="p">
    <verse number="44" style="v" />adangte in teembaw sing kitamte lenin a omna dingin thu a pia zaw hi. Tua bangin ka vekpi-un tui gei-ah ka suakta uh hi.
  </para>
  <chapter number="28" style="c" />
  <para style="p">
    <verse number="1" style="v" />Leilak ka tun'kim khit uh ciangin tua mun pen Malta tuikulh ahihna thu ka thei uh hi.
  </para>
  <para style="p">
    <verse number="2" style="v" />Tua lai-a teng mite ko tungah hong nuam mahmah uh hi. Guahzu-in khua dam mahmah ahih manin meiphualpi hong cihsak uh a, limtakin zin hong do uh hi.
  </para>
  <para style="p">
    <verse number="3" style="v" />Paul in singkang pawlkhat khawmin meipi tungah hong koih a, a mei sa sa ahih manin gul khat hong taikhia-in Paul' khut a vial hi.
  </para>
  <para style="p">
    <verse number="4" style="v" />Tua lai-a teng mite in Paul' khuttunga gul kivial a muh uh ciangin, “Hih mipa pen mi that hi takpi ding hi. Hih tuipi lauhuai panin a suahtak hangin a thuman pasian in hingsak tuanlo ding hi,” ci-in khatlekhat a kikum uh hi.
  </para>
  <para style="p">
    <verse number="5" style="v" />Ahi zongin Paul in meikhuk sungah tua gul singkhia a, bangmah a ci kei hi.
  </para>
  <para style="p">
    <verse number="6" style="v" />Paul pen a ci hong bawkgawp ding hi. Tua ahih kei leh zong hong si-in pukgawp ding hi, ci-in um uh ahih manin a en gige uh hi. Ahi zongin sauveipi enenin, Paul tungah thu lamdang a piang bangmah a muhloh uh ciangin a lungsim uh kikheel a, “Hih mipa pen pasian ahi hi,” a ci leuleu uh hi.
  </para>
  <para style="p">
    <verse number="7" style="v" />Tua lai panin a gamlalo mun khatah tua tuikulh hausapa Publias' lo a om hi. Amah in limtakin kote zin hong do a, ni thum sung ama zinin ka om uh hi.
  </para>
  <para style="p">
    <verse number="8" style="v" />Publias' pa cisa nat leh gilsan thuahin cina-in lupna tungah a lum hi. Paul zong ama lupna-ah va pai-in thu ngetsak a, a tungah a khut nga-in a damsak hi.
  </para>
  <para style="p">
    <verse number="9" style="v" />Hih bangin a damsak khit ciangin tua tuikulh tunga om cina dang khempeuh zong hong paipih uh a, Paul in amaute a damsak hi.
  </para>
  <para style="p">
    <verse number="10" style="v" />Amaute in na tampi tak hong pia uh a, teembaw tungah ka tuan'kik uh ciangin lamkala zat ding a kisam khempeuh hong puak uh hi.
  </para>
  <para style="p">
    <verse number="11" style="v" />Tua lai-ah kha thum ka omkhit uh ciangin Alexandria khua panin a hong pai, tua tuikulh tungah phalbi sung a taam, “Pasian Nih,” lim a kisuang teembaw tungah ka tuang leuleu uh a,
  </para>
  <para style="p">
    <verse number="12" style="v" />Sirakus khua ka tun' uh ciangin tua lai-ah ni thum sung ka taam uh hi.
  </para>
  <para style="p">
    <verse number="13" style="v" />Tua panin pai leuleu-in Regium khua ka tung uh hi. A zing ciangin leitaw lam panin huih nun'ding hong kipan a, ni nih sungin Puteoli khua ka tung uh hi.
  </para>
  <para style="p">
    <verse number="14" style="v" />Tua khua-ah thu um mi pawlkhat tawh ka kimu uh a, nipikal khat sung hong taam un, ci-in hong kho uh hi. Tua bang danin Rom khua ka tung uh hi.
  </para>
  <para style="p">
    <verse number="15" style="v" />Rom khua-a om ulenaute in kote' thu na za uh ahih manin pawlkhat in, “Appias Sumbuk,” ciangdong hong dawn uh a, pawlkhat in “Ansai Thumna,” ciang hong ban uh hi. Paul in amaute a muh ciangin Pasian tungah a lungdamna ko a, a lungsim hong nuam mahmah hi.
  </para>
  <para style="p">
    <verse number="16" style="v" />Rom khua ka tun' khit uh ciangin Paul pen ama ututna-ah a om theihna dingin thu kipia a, a taikhak lohna dingin galkap khat bek kicingsak hi.
  </para>
  <para style="p">
    <verse number="17" style="v" />A tun'zawh ni thum khit ciangin Paul in Jew makaite sam a, amaute hong kikhop ciangin amah in, “Ute naute aw, i mipihte tung ahi a, i pu i pate' ngeina tawh kisai-in ahi zongin khialhna bangmah neilo napi-in Jerusalem khua-ah hong kimanin thongah hong kikoih a, Rom kumpite' khutsungah hong ki-ap hi.
  </para>
  <para style="p">
    <verse number="18" style="v" />Kei thu hong sit uh ciangin sihna ka thuakna ding thu bangmah omlo ahih manin hong khahkhia nuam uh hi.
  </para>
  <para style="p">
    <verse number="19" style="v" />Ahi zongin kei hong kikhah ding thu-ah i Jew mipihte a lungkim loh uh ciangin i mipihte tungah mawhsakna ding thu bangmah ka neihloh hangin gam uk kumpipa Sisar tungah a zu ka khan loh hong phamawh hi.
  </para>
  <para style="p">
    <verse number="20" style="v" />Israel mite in a lamet uh mipa' hangin sikkhau khihna thuakin thongkia mi ka suak hi. Hih thute khempeuh note kiangah hong gennuam ka hih manin a hong samsak ka hi hi,” a ci hi.
  </para>
  <para style="p">
    <verse number="21" style="v" />Tua ciangin amaute in, “Judea gam panin nangma thu tawh kisai-in lai bangmah ka ngah kei uh a, tua gam panin a hong pai i mipihte tung panin zong nang hong kimawhsakna kam ahi zongin bangmah ka za kei uh hi.
  </para>
  <para style="p">
    <verse number="22" style="v" />Ahi zongin tu-a nangma kipawlna mite' thu pen a koimah peuhah mi khempeuh in gensia uh ahih manin nangma ngaihsutna taktak ka zanuam uh hi,” a ci uh hi.
  </para>
  <para style="p">
    <verse number="23" style="v" />Tua ahih manin Paul tawh a kimuhna ding uh a ni khat seh uh a, tua a kiciam ni-un Paul a zintun'na munah Jew mite tampi tak a kikhawm uh hi. Paul in zingsanga kipan nitak dongin amaute tungah Pasian' Ukna thu gentel a, Jesuh' thu man hi, ci-in a uptheihna dingun Moses Thukham leh kamsangte' laigelhte siksanin a gen hi.
  </para>
  <para style="p">
    <verse number="24" style="v" />Pawlkhatte in Paul' thugente um uh a, ahi zongin pawlkhat in umlo uh hi.
  </para>
  <para style="p">
    <verse number="27" style="v" />Tua ciangin Paul in, “Kha Siangtho in kamsang Isaiah tung tawnin na pu na pate uh tungah a thugen man mahmah hi. Tua a genna-ah, ‘Pai in la, hih mite tungah hih bangin va gen in: Thu na ngaihngaih uh hangin na tel kei ding uh a, na etet uh hangin na mu kei ding uh hi. Bang hang hiam cih leh hih mite lungsim mawk a, a bil uh humcip uh a, mitsicip uh hi. Tua bang hi kei le uh, a mit un khua mu ding a, a bil un khua za ding a, a lungsim un thu mu thei ding hi. Tua bang hi leh kei lamah hong kihei ding uh a, keimah in amaute ka damsak ding hi, Pasian in ci-in gen hi,’ ci hi,” a cih khit ciangin amaute khatlekhat kithutuak loin a paikhia uh hi.
  </para>
  <para style="p">
    <verse number="28" style="v" />Tua ciangin Paul in, “Tua ahih leh tu-in Gentail mite tungah Pasian' hotkhiatna thu kigen ta ding hi. Amaute in um ding uh hi. Hih thu hoihtakin thei un,” ci-in a thugenna a khum hi.
  </para>
  <para style="p">
    <verse number="29" style="v" />(Paul in hih thu a gen khit ciangin Jew mite khatlekhat kitawng gawpin a ciah uh hi.)
  </para>
  <para style="p">
    <verse number="30" style="v" />Paul kum nih sung ama saptawm inn sungah amah bekin om a, ama kiangah a hawh khempeuh tawh thu a kikum hi.
  </para>
  <para style="p">
    <verse number="31" style="v" />Amah in Pasian' Ukna thu, leh Topa Jesuh Khrih' thu, hangtakin a ututin genin a hilh hi.
  </para>
</usx>