<?xml version="1.0" encoding="UTF-8"?>
<usx version="2.0">
  <book code="EXO" style="id">Exodus</book>
  <para style="mt">Exodus</para>
  <chapter number="1" style="c"/>
  <para style="p">
    <verse number="1" style="v"/>Jakob tawh Izipt-ah a hong pai, amau’ innkuan ciat tawh ahi, Israel’ tapate’ minte in:
  </para>
  <para style="p">
    <verse number="2" style="v"/>Reuben, Simeon, Levi, leh Judah,
  </para>
  <para style="p">
    <verse number="3" style="v"/>Issakhar, Zebulun, leh Benjamin,
  </para>
  <para style="p">
    <verse number="4" style="v"/>Dan leh Naftali, Gad leh Asher ahi hi.
  </para>
  <para style="p">
    <verse number="5" style="v"/>Jakob’ suan-le-khakte khempeuh mihing sawmsagih ahi hi; Josef pen Izipt-ah na om khin zo hi.
  </para>
  <para style="p">
    <verse number="6" style="v"/>Tua ciangin Josef leh a sanggamte leh tua khang mi khempeuh si uh hi.
  </para>
  <para style="p">
    <verse number="7" style="v"/>Ahih hangin Israel suan-le-khakte pung-in nakpi takin khang uh hi; amaute tampi pha-in nakpi takin a vangliatna uh khang hi; tua ahih ciangin amaute tua gamah dim uh hi.
  </para>
  <para style="p">
    <verse number="8" style="v"/>Tu-in Josef a thei lo kumpi thak khat Izipt gamah hong khang hi.
  </para>
  <para style="p">
    <verse number="9" style="v"/>Amah in a mihingte' kiangah, “En un, Israel mite eite’ adingin tam lua-in thahat lua uh hi.
  </para>
  <para style="p">
    <verse number="10" style="v"/>Hong pai un, amaute hong tam kha ding uh ahih manin ngaihsut siamna tawh amaute hih ni, eite' tungah gal hong om leh amaute in i galte pawlin eite hong do-in hih gam panin taikhia kha ding uh hi,” ci hi.
  </para>
  <para style="p">
    <verse number="11" style="v"/>Tua ahih ciangin amaute nasepna tawh a gimsak dingin amaute' tungah nasem ukte koih uh hi; amaute in Faro’ adingin vankoihna Pithom leh Ra-amses khuapite lam uh hi.
  </para>
  <para style="p">
    <verse number="12" style="v"/>Ahih hangin amaute a kinenniam ciangin amaute tampi pha zaw-in kizelhthang zaw uh hi. Izipt mite in Israel mite kihta uh hi.
  </para>
  <para style="p">
    <verse number="13" style="v"/>Tua ahih ciangin amaute in Israel mite gim mahmahin nasemsak uh a,
  </para>
  <para style="p">
    <verse number="14" style="v"/>buan leh leiseek tawh a haksa nasepna leh lo sungah nasep namkim khempeuh tawh amau’ nuntakna haksasak uh hi; amaute’ sepna khempeuhah amaute in gim mahmahin semsak uh hi.
  </para>
  <para style="p">
    <verse number="15" style="v"/>Tua ciangin Izipt kumpipa in khat’ min in Shifrah kici-in a dang khat min in Puah a kiciHebru mi naudomte' kiangah,
  </para>
  <para style="p">
    <verse number="16" style="v"/>“Hebru numeite nau domin, nausuahna tutphah tungah a tu na muh uh ciangun, tapa ahih leh a naungek na that ding uh hi; ahih hangin tanu ahih leh na nungtasak ding uh hi,” ci hi.
  </para>
  <para style="p">
    <verse number="17" style="v"/>Ahih hangin naudomte in Pasian zahtak uh a, Izipt kumpipa in amaute a thupiak bangin gamta lo uh hi, nau pasalte nungtasak uh hi.
  </para>
  <para style="p">
    <verse number="18" style="v"/>Tua ahih ciangin Izipt kumpipa in naudomte sam in, amaute' kiangah, “Bang hangin hih bangin gamta-in, nau pasalte nungtasak na hi uh hiam?” ci hi.
  </para>
  <para style="p">
    <verse number="19" style="v"/>Naudomte in Faro’ kiangah, “Hebru numeite in Izipt numeite tawh a kibat loh hang ahi hi; bang hang hiam cih leh amaute thadim uh a, amau' kiangah naudomte a tun’ ma-in amaute na suak khin pahpah uh hi,” ci hi.
  </para>
  <para style="p">
    <verse number="20" style="v"/>Tua ahih ciangin Pasian in naudomte lim bawl hi; mite khangin a thahatna uh khang hi.
  </para>
  <para style="p">
    <verse number="21" style="v"/>Naudomte in Pasian zahtak ahih manin amah in amaute' tungah suan-le-khak a pia hi.
  </para>
  <para style="p">
    <verse number="22" style="v"/>Tua ciangin Faro in ama' mihing khempeuh thupia a, “Hebru mite sung panin tapa a suak khempeuh Nail gun sungah na khia ding uh a, ahih hangin tanu khempeuh na nungtasak ding uh hi,” ci hi.
  </para>
  <chapter number="2" style="c"/>
  <para style="p">
    <verse number="1" style="v"/>Tu-in Levi’ suan-le-khakte khat in Levi numei khat zi-in la hi.
  </para>
  <para style="p">
    <verse number="2" style="v"/>Numei gai-in tapa khat nei hi; amah in nau hoih khat hi ci-in a muh ciangin, kha thum sung seel hi.
  </para>
  <para style="p">
    <verse number="3" style="v"/>Amah in naungek a seel zawh nawn loh ciangin ama adingin pumpeng tawh kibawl lawh khat phansak a, tua lawh pen buan leh kultal tui tawh zut hi; amah in tua sungah naungek sialin gun gei-a phaikungte' lakah koih hi.
  </para>
  <para style="p">
    <verse number="4" style="v"/>Amah bang a kicih hiam cih a thei dingin a gamla mun khatah a sanggamnu ding hi.
  </para>
  <para style="p">
    <verse number="5" style="v"/>Tu-in Faro’ tanu kisil dingin gun-ah hong pai a, a numei-nasemte gun gei-ah pai uh hi; amah in phaikungte' lakah a lawh mu a, tua lawh la dingin a numei-nasem sawl hi.
  </para>
  <para style="p">
    <verse number="6" style="v"/>Amah in a hon’ ciangin naungek mu hi; en in, naungek kap hi. Tua nu in amah hehpih a, “Hih in Hebru mite’ ta khat ahi hi,” ci hi.
  </para>
  <para style="p">
    <verse number="7" style="v"/>Tua ciangin a sanggamnu in Faro' tanu' kiangah, “Keimah pai-in Hebru numeite’ lak panin nang adingin naupang hong khoisak dingin naucing khat ka va sapsak ding hiam?” ci hi.
  </para>
  <para style="p">
    <verse number="8" style="v"/>Faro’ tanu in ama' kiangah, “Pai in,” ci hi. Tua ahih ciangin numeino pai-in naupang’ nu va sam hi.
  </para>
  <para style="p">
    <verse number="9" style="v"/>Faro’ tanu in ama' kiangah, “Hih naupang la in la, kei adingin hong khoisak in, na thaman kong pia ding hi,” ci hi. Tua ahih ciangin nupi in naupang la-in khoi hi.
  </para>
  <para style="p">
    <verse number="10" style="v"/>Naupang khang a, amah in Faro’ tanu' kiangah paipih a, amah in tua nu’ tapa suak hi; amah in a min Moses phuak hi, bang hang hiam cih leh amah in, “Tui sung panin amah ka kaikhia hi,” ci hi.
  </para>
  <para style="p">
    <verse number="11" style="v"/>Ni khat, Moses a khan’ khit ciangin, ama' mipihte' kiangah pai-in amau’ nasep haksatnate mu hi; Izipt mi khat in ama' mipihte khat ahi Hebru mi khat a sat mu hi.
  </para>
  <para style="p">
    <verse number="12" style="v"/>Amah khuadak kawikawi-in, kuamah mu lo ahih manin amah in Izipt mipa thatin sehnel sungah seel hi.
  </para>
  <para style="p">
    <verse number="13" style="v"/>A zing ciangin amah a paikhiat ciangin, en in, Hebru mi nih na kilai uh hi; amah in a gamta khial mipa' kiangah, “Bang hangin na lawm sat na hi hiam?” ci hi.
  </para>
  <para style="p">
    <verse number="14" style="v"/>Amah in dawngin, “Kote' tungah ulian ding leh thukhen dingin kua in nang hong koih ahi hiam? Izipt mipa na thah bangin nang in keimah thah ding hong sawm na hi hiam?” ci hi. Tua ciangin Moses lau a, “A thu kithei taktak hi,” ci-in ngaihsun hi.
  </para>
  <para style="p">
    <verse number="15" style="v"/>Faro in tua thu a zak ciangin Moses thah dingin zong hi.
  </para>
  <para style="p">
    <verse number="16" style="v"/>Tua lai takin Midian siampipa in tanu sagih nei hi; amaute hong pai-in tuitawi uh a, a pa uh’ tuuhonte tui pia dingin kuangzawn dim uh hi.
  </para>
  <para style="p">
    <verse number="17" style="v"/>Tuucingte hong pai-in amaute hawlkhia hi; ahih hangin Moses dingto-in amaute huh a, a tuuhonte uh tui piaksak hi.
  </para>
  <para style="p">
    <verse number="18" style="v"/>A pa uh Re-u-el kiangah amaute a tun’ ciangun amah in, “A bangci-a tu ni-a hong hici ciah baih na hi uh hiam?” ci hi.
  </para>
  <para style="p">
    <verse number="19" style="v"/>Amaute in, “Izipt mi khat in tuucingte khut sung panin kote hong honkhia-a, ko adingin tui nangawn hong tawisakin tuuhonte tui pia hi,” ci uh hi.
  </para>
  <para style="p">
    <verse number="20" style="v"/>Amah in a tanute' kiangah, “Amah koi lai-ah om ahi hiam? Bang hangin tua mipa nusia na hi uh hiam? Amah in an hong nek theih nadingin va sam un,” ci hi.
  </para>
  <para style="p">
    <verse number="21" style="v"/>Tua mipa tawh a om khop dingMoses lungkim a, amah in Moses' tungah a tanu Zipporah pia hi.
  </para>
  <para style="p">
    <verse number="22" style="v"/>Tua nu in tapa khat nei a, amah in a min Gershom phuak hi; bang hang hiam cih leh amah in, “Gam dangah peemta ka hi hi,” ci hi.
  </para>
  <para style="p">
    <verse number="23" style="v"/>Tua ni tampi hun sung kikalin Izipt kumpipa si hi. Israel mite a salsuahna sung uh-ah thumin, huhna ngenin kiko khia uh a, a salsuahna sung uh-ah amau’ kikona Pasian' kiang tung hi.
  </para>
  <para style="p">
    <verse number="24" style="v"/>Pasian in amau’ thumna za-in, Pasian in Abraham, Isaak leh Jakob tawh a thuciamna phawk hi.
  </para>
  <para style="p">
    <verse number="25" style="v"/>Pasian in Israel mite mu a, Pasian in amaute’ omzia lunghimawh hi.
  </para>
  <chapter number="3" style="c"/>
  <para style="p">
    <verse number="1" style="v"/>Tu-in Moses in Midian siampi ahi, a sungpa Jethro’ tuuhon kem hi; amah in a tuuhon gamlak nisuahna lamah paipih a, Pasian’ mual ahi Horeb tung hi.
  </para>
  <para style="p">
    <verse number="2" style="v"/>Sawlbawk meikuang sung panin ama' tungah Topa’ vantungmi in kilang hi; amah khuadak a, en in, sawlpang kuang hi, ahih hangin kangtum lo hi.
  </para>
  <para style="p">
    <verse number="3" style="v"/>Moses in, “Bang hangin sawlpang kangtum lo hiam, kei pai-in hih a lamdang ka muh ka va en ding,” ci hi.
  </para>
  <para style="p">
    <verse number="4" style="v"/>Tua thu thei dingin amah a paina Topa in a muh ciangin, sawlpang kawm panin Pasian in amah sam a, “Moses, Moses!” ci hi. Amah in, “Hiah om ing,” ci hi.
  </para>
  <para style="p">
    <verse number="5" style="v"/>Tua ciangin amah in, “A nai-ah hong pai kei in; na khe panin na khedapte suahkhia in, bang hang hiam cih leh nangma' din’na mun in lei siangtho ahi hi,” ci hi.
  </para>
  <para style="p">
    <verse number="6" style="v"/>Tua ciangin amah in, “Keimah in na pa’ Pasian, Abraham’ Pasian, Isaak’ Pasian, leh Jakob’ Pasian ka hi hi,” ci hi. Moses in ama' maitang hum hi, bang hang hiam cih leh Pasian a et ding amah lau hi.
  </para>
  <para style="p">
    <verse number="7" style="v"/>Tua ciangin Topa in, “Izipt-ah a om ka mihingte’ gimna mu khinin a uk nasem ukte hangin amau’ kikona ka za khin hi; amau’ thuaknate ka lunghimawh a,
  </para>
  <para style="p">
    <verse number="8" style="v"/>Izipt mite’ khut sung panin amaute khahkhia-in, tua leitang panin amaute lakhia-in a hoih a tanzau leitang, bawngnawi leh khuaizu a luan’na leitang, Kanaan mite, Hit mite, Amor mite, Perez mite, Hiv mite leh Jebus mite’ omna-ah amaute paipih dingin kong paisuk hi.
  </para>
  <para style="p">
    <verse number="9" style="v"/>Tu-in, en in, Israel mite’ kikona kei' kiang hong tung khin a, Izipt mite in amaute a netniamna ka mu khin hi.
  </para>
  <para style="p">
    <verse number="10" style="v"/>Hong pai in, nang in ka mihingte ahi Israel' tapate Izipt panin na paikhiatpih theih nadingin Faro’ kiangah nang kong sawl ding hi,” ci hi.
  </para>
  <para style="p">
    <verse number="11" style="v"/>Ahih hangin Moses in Pasian' kiangah, “Faro' kiangah pai-in Izipt panin Israel mite a paikhiatpih dingin kei in kua ka hi hiam?” ci hi.
  </para>
  <para style="p">
    <verse number="12" style="v"/>Amah in, “Nang tawh kong om taktak ding hi; hih in nangma adingin nangmah kong sawlna lim hi ding hi: nangmah in Izipt panin mihingte na paikhiatpih khit ciangin, nang in hih mual tungah Pasian’ na na sem ding hi,” ci hi.
  </para>
  <para style="p">
    <verse number="13" style="v"/>Tua ciangin Moses in Pasian' kiangah, “Israel mihingte' kiangah kei va pai-in amaute' kiangah, ‘Na pate uh Pasian in note' kiangah kei hong sawl hi,’ va ci leng, amaute in, ‘Ama' min bang ahi hiam?’ ci-in hong dong leh, amaute’ tungah bang ci ding ka hi hiam?” ci hi.
  </para>
  <para style="p">
    <verse number="14" style="v"/>Pasian in Moses’ kiangah, “KEIMAH ka hi hi,” ci hi. Tua ciangin amah in, “Israel mihingte' tungah hih thu gen in, ‘KEIMAH a kici pa in note' kiangah kei hong sawl hi,’ ci in,” ci hi.
  </para>
  <para style="p">
    <verse number="15" style="v"/>Pasian in zong Moses' kiangah, “'Hih thu Israel mihingte' tungah gen in, "Topa, na pate’ Pasian, Abraham’ Pasian, Isaak’ Pasian, leh Jokob’ Pasian in note' kiangah kei hong sawl hi," ci in: hih in keima' min hi tawntung a, tua ahih manin keimah in khang tawntunga phawk ding ka hi hi.
  </para>
  <para style="p">
    <verse number="16" style="v"/>Pai in la, Israel upate kaikhawmin amaute' kiangah, ''TOPA, na pate uh’ Pasian, Abraham, Isaak leh Jakob’ Pasian keima' tungah hong kilang khinin, 'Note leh Izipt gam sungah note' tungah hong kibawlna ka mu khin hi;
  </para>
  <para style="p">
    <verse number="17" style="v"/>Izipt gimna panin note hong lakhia-in Kanaan mite, Hit mite, Amor mite, Pere mite, Hiv mite leh Jebus mite’ leitang, bawngnawi leh khuaizu a luan’na leitangah note kong paipih ding ka kiciam hi,' ci hi," va ci in.
  </para>
  <para style="p">
    <verse number="18" style="v"/>Amaute in nangma' thu hong ngai ding uh hi; nang leh Israel upate Izipt kumpipa' kiangah pai-in ama' tungah, "Topa ahi Hebru mite’ Pasian in kote hong dawntuah zo hi; tu-in kong thuum uh hi, Topa ka Pasian uh tungah biakna ka piak theih nadingun ni thum khualzinna gam lakah kote hong paisak in," va ci un.
  </para>
  <para style="p">
    <verse number="19" style="v"/>Khut vanglian khat in thatang hat thu tawh a hih kei buang leh Izipt kumpipa in note hong paisak loh ding ka thei hi.
  </para>
  <para style="p">
    <verse number="20" style="v"/>Tua ahih ciangin keimah in ka khut zan-in tua sunga ka hih ding nalamdangte tawh Izipt ka vat gawp ding hi. Tua khit ciangin amah in note hong paisak ding hi.
  </para>
  <para style="p">
    <verse number="21" style="v"/>Keimah in Izipt mite’ muhna-ah hih mihingte maipha ka pia ding hi; note na paikhiat uh ciangin, a hawm guakin na pai kei ding uh hi,
  </para>
  <para style="p">
    <verse number="22" style="v"/>numei peuhmah in a vengte leh ama' inn sunga om pak mite' kiang panin ngun leh kham tawh kibawl kizepnate leh puante ngen ding uh a, na tapate uh leh na tanute uh tungah tuate na koih ding uh hi, tua bangin note in Izipt mite’ na na sut ding uh hi,”' ci hi.
  </para>
  <chapter number="4" style="c"/>
  <para style="p">
    <verse number="1" style="v"/>Tua ciangin Moses in dawngin, “Ahih hangin en in, amaute in kei hong um loin ka thu hong ngai lo ding uh hi, bang hang hiam cih leh amaute in, ‘Nang' tungah Topa hong kilang lo hi,’ hong ci ding uh hi,” ci hi.
  </para>
  <para style="p">
    <verse number="2" style="v"/>Topa in ama' kiangah, “Na khut sunga om bang ahi hiam?” ci hi. Amah in, “Ciangkhut,” ci hi.
  </para>
  <para style="p">
    <verse number="3" style="v"/>Tua ciangin amah in, “lei lakah lawn in,” ci hi. Tua ahih ciangin amah in lei lakah lawn a, gulpi khat suak hi; tua gulpi' kiang panin Moses tai hi.
  </para>
  <para style="p">
    <verse number="4" style="v"/>Ahih hangin Topa in Moses' kiangah, “Na khut zan in la, a mei-in man in,” ci hi—tua ahih ciangin amah in a khut zanin man a, ama' khut sungah ciangkhut suakkik hi—
  </para>
  <para style="p">
    <verse number="5" style="v"/>“Amaute in a up theih nadingun Topa, amaute’ Pasian, Abraham’ Pasian, Isaak’ Pasian leh Jakob’ Pasian in nang' tungah hong kilang khin zo hi,” ci hi.
  </para>
  <para style="p">
    <verse number="6" style="v"/>Tua ciangin Topa in ama' kiangah, “Na khut na ang sungah koih in,” ci kik hi. Amah in a khut a ang sungah koih hi; amah in a lakkhiat ciangin, en in, a khut phak a, vuk bangin pak hi.
  </para>
  <para style="p">
    <verse number="7" style="v"/>Tua ciangin Pasian in, “Na khut na ang sungah koih kik in,” ci hi. Tua ahih ciangin amah in a khut a ang sungah koih kik hi; amah in a lak khiat ciangin, en in, ama' ci-le-sa dangte mah bangin dam kik hi.
  </para>
  <para style="p">
    <verse number="8" style="v"/>Pasian in, “Amaute in nang hong up kei a, lim masa a thudon kei leh zong, amaute in lim nunung um kha ding uh hi.
  </para>
  <para style="p">
    <verse number="9" style="v"/>Amaute in hih lim nihte nangawn um loin na thu hong thudon kei leh, nangmah in Nail gun panin tui pawl khat la-in lei keu tangah na sung ding hi; Nail gun panin na lak ding tui in lei keu tungah sisan suak ding hi,” ci hi.
  </para>
  <para style="p">
    <verse number="10" style="v"/>Ahih hangin Moses in Topa' kiangah, “Oh, ka Topa aw, tu-ma-siah hita leh, na nasempa' tungah thu na gen-a kipan hita leh, keimah in thugen ka siam kei hi; ka kam pau ol-in, ka pau awk hi," ci hi.
  </para>
  <para style="p">
    <verse number="11" style="v"/>Tua ciangin Topa in ama' kiangah, "Kua in mipa’ kam bawl ahi hiam? Kua in amah pau thei losak, bilngongsak, musak, mittawsak ahi hiam? Topa ahi keimah hilo ka hi hiam?
  </para>
  <para style="p">
    <verse number="12" style="v"/>Tua ahih ciangin tu-in pai in, keimah in na thugenna-ah kong huh ding a, na thugen ding nang kong hilh ding hi,” ci hi.
  </para>
  <para style="p">
    <verse number="13" style="v"/>Ahih hangin amah in, “Oh, ka Topa aw, hong thum ing, mi dang khat sawl zaw in,” ci hi.
  </para>
  <para style="p">
    <verse number="14" style="v"/>Tua ciangin Moses’ tungah Topa heh a, amah in, “Levi mi na sanggampa Aaron om hilo ahi hiam? Amah in hoih takin thu a gen theihna ka cian theih hi; en in, nangmah dawn dingin amah hong paikhia a, amah in nang hong muh ciangin a lungsim sungah amah kipak ding hi.
  </para>
  <para style="p">
    <verse number="15" style="v"/>Nangmah in ama' kiangah thu na gen ding a, a thugen dingte ama' kam sungah na koih ding hi; keimah in na thugenna uh-ah kong huh ding a, na hih ding uh kong hilh ding hi.
  </para>
  <para style="p">
    <verse number="16" style="v"/>Amah in nang' tangin mite' tungah thu gen ding hi; amah in nang adingin kam hi ding a, nang in ama' tungah Pasian bang na hi ding hi.
  </para>
  <para style="p">
    <verse number="17" style="v"/>Nangmah in limte na bawl nading ahi hih ciangkhut na khut sungah na tawi ding hi,” ci hi.
  </para>
  <para style="p">
    <verse number="18" style="v"/>A sungpa Jethro' kiangah Moses pai-in ama' kiangah, “Hong thum ing, Izipt-ah ka sanggamte' kiangah kei hong ciahkik sakin amaute a nungta lai uh hiam hong musak in,” ci hi. Jethro in Moses' kiangah, “Nuam takin pai in,” ci hi.
  </para>
  <para style="p">
    <verse number="19" style="v"/>Midian gam sungah Topa in Moses' kiangah, “Izipt-ah paikik in; bang hang hiam cih leh nangma' nuntakna hong that nuam mite khempeuh si khin ta uh hi,” ci hi.
  </para>
  <para style="p">
    <verse number="20" style="v"/>Tua ahih ciangin Moses in a zi leh a tapate la a, la khat tungah amaute tuangsakin, Izipt gamah paikik hi; Moses in ama' khut sungah Pasian’ ciangkhut tawi hi.
  </para>
  <para style="p">
    <verse number="21" style="v"/>Topa in Moses' kiangah, “'Izipt-ah na ciahkik ciangin, nangma' hih theih dingin vangliatna kong piaksa nalamdangte khempeuh Faro’ mai-ah na hih ding thei in; ahih hangin keimah in ama' lungsim ka khauhsak ding a, amah in mite paisak lo ding hi.
  </para>
  <para style="p">
    <verse number="22" style="v"/>Nangmah in Faro' kiangah, "Topa in hih bangin ci hi, Israel in ka tapa a suak masa hi a,
  </para>
  <para style="p">
    <verse number="23" style="v"/>nangma' kiangah, 'Amah in kei hong biak theih nadingin ka tapa paisak in,' kong ci hi; amah paisak ding na nial leh, en in, na tapa a suak masa ka that ding hi,’ ci in,"'" a ci hi.
  </para>
  <para style="p">
    <verse number="24" style="v"/>Lampi-ah a giahna khatah Topa in Moses dawntuah a, thah dingin amah zong hi.
  </para>
  <para style="p">
    <verse number="25" style="v"/>Tua ciangin Zipporah in meisuang khat la-in a tapa’ vun dawn atkhiat sakin, tua tawh Moses’ khe nuh a, “Nang in kei' tungah sisan tawh zipipa na hi taktak hi!” ci hi.
  </para>
  <para style="p">
    <verse number="26" style="v"/>Tua ahih ciangin amah in amah tuaci omsak hi. Tua ciangin tua nu in, "Vun-atna hangin sisan tawh zipipa na hi hi,” ci hi.
  </para>
  <para style="p">
    <verse number="27" style="v"/>Topa in Aaron kiangah, “Moses dawn dingin gam lakah pai in,” ci hi. Tua ahih ciangin amah pai-in, Pasian’ mual-ah amah dawnin amah nam hi.
  </para>
  <para style="p">
    <verse number="28" style="v"/>Topa in amah a sawlna thute khempeuh leh ama' sep dinga a sawl limte khempeuh Moses in Aaron’ tungah gen hi.
  </para>
  <para style="p">
    <verse number="29" style="v"/>Tua ciangin Moses leh Aaron pai-in Israel mite’ upate khempeuh kaikhawm uh hi.
  </para>
  <para style="p">
    <verse number="30" style="v"/>Topa in Moses' kianga a gensa thute khempeuh Aaron in gen a, mite’ muhna-ah limte bawl hi.
  </para>
  <para style="p">
    <verse number="31" style="v"/>Mite in um uh hi; Israel mite' kiangah Topa lungnuam loin, amau’ thuaknate amah in a muh khitna thu amaute in a zak uh ciangin, amaute in a lu uh kunin bia uh hi.
  </para>
  <chapter number="5" style="c"/>
  <para style="p">
    <verse number="1" style="v"/>Tua khit ciangin Faro kiangah Moses leh Aaron pai-in, “Israel Pasian, Topa in hih bangin ci hi, ‘Amaute in gam lakah kei adingin pawi khat a kham theih nadingun ka mite paisak in,’ ci hi,” ci uh hi.
  </para>
  <para style="p">
    <verse number="2" style="v"/>Ahih hangin Faro in, “Ama' aw ngai-in Israel ka paisak dingin Topa in kua ahi hiam? Topa ka thei kei hi, tua tham loin Israelte ka paisak kei ding hi,” ci hi.
  </para>
  <para style="p">
    <verse number="3" style="v"/>Tua ciangin amaute in, “Hebrute’ Pasian in kote hong dawntuah zo hi; hong thum ung, amah in natna ahih kei leh namsau tawh kote hong hih kha ding ahih manin, ni thum paina gam lakah kote hong paisakin Topa ka Pasian uh tungah biakna hong piasak in,” ci uh hi.
  </para>
  <para style="p">
    <verse number="4" style="v"/>Ahih hangin Izipt kumpipa in amaute' kiangah, “Moses leh Aaron aw, bang hangin amau’ nasepna panin mite paikhiasak ding na hi uh hiam? Na nasepnate uh-ah pai un,” ci hi.
  </para>
  <para style="p">
    <verse number="5" style="v"/>Tua ciangin Faro in, “En un, tu-in hih gam mite tam a, amau’ nasepnate panin amaute natawlngasak uh hi!” ci hi.
  </para>
  <para style="p">
    <verse number="6" style="v"/>Tua ni mahin Faro in nasem ukte leh a nasem mapite thu pia a,
  </para>
  <para style="p">
    <verse number="7" style="v"/>“Tu-ma-siah-a bangin, leiseek bawl nadingin mite' tungah buhtu na pia nawn kei ding uh hi; amaute paisak un la, amau mah buhtu khawm tawmsak un.
  </para>
  <para style="p">
    <verse number="8" style="v"/>Ahih hangin tu-ma-siah-a a leiseek bawl zah uh amaute na bawlsak ding uh hi, bangbang hita leh na khiam kei ding uh hi; bang hang hiam cih leh amaute thadah uh hi; tua ahih ciangin amaute kiko-in, ‘Kote hong paisakin ka Pasian uh tungah biakna hong piasak un,’ ci uh hi.
  </para>
  <para style="p">
    <verse number="9" style="v"/>Amaute in na semin zuauthute a don loh nadingin mihingte' tungah nasep haksa zaw suan un,” ci hi.
  </para>
  <para style="p">
    <verse number="10" style="v"/>Tua ahih ciangin nasem ukte leh nasem mapite paikhia-in mite' tungah, “Faro in hih bangin ci hi, ‘Note buhtu kong pia kei ding hi.
  </para>
  <para style="p">
    <verse number="11" style="v"/>Note pai un la, na muhna peuhpeuh uh-ah na buhtu ding uh va zong tawm un; ahih hangin na nasep uh them khat zong hong kikhiam lo ding hi,’ ci hi,” ci uh hi.
  </para>
  <para style="p">
    <verse number="12" style="v"/>Tua ahih ciangin a buhtu dingun buhkung a kaikhawm dingin Izipt gam khempeuhah mite kikhenthang uh hi.
  </para>
  <para style="p">
    <verse number="13" style="v"/>Nasem ukte in kin ngaihsut uh a, “Buhtu a om hun mah bangin na nasep uh ahi na nisim nasep uh zo un,” ci uh hi.
  </para>
  <para style="p">
    <verse number="14" style="v"/>Israel mi nasem mapi, Faro’ nasem ukte in amaute uk dingin a koih mite kisatin, “Bang hangin tu ciang dong, leiseek bawl ding na nasep khempeuh uh hih khin nai lo na hi uh hiam?” ci-in kidong hi.
  </para>
  <para style="p">
    <verse number="15" style="v"/>Tua ciangin Israel mi nasem mapite hong pai-in Faro' kiangah, “Bang hangin na nasemte hih bangin hong bawl na hi hiam?
  </para>
  <para style="p">
    <verse number="16" style="v"/>Na nasemte' tungah buhtu hong kipia lo hi, ahi zongin amaute in ko tungah, ‘Leiseek bawl un!’ hong ci hi. En in, na nasemte hong kisat hi; ahih hangin khialhna pen nangma' mite’ tung mah-ah om hi,” ci uh hi.
  </para>
  <para style="p">
    <verse number="17" style="v"/>Ahih hangin amah in, “Note na thadah uh hi, note na thadah uh hi; tua ahih ciangin note in, ‘Hong paisak un la, Topa' tungah biakna hong piasak un,’ na ci uh hi.
  </para>
  <para style="p">
    <verse number="18" style="v"/>Tu-in pai un la, nasem un; bang hang hiam cih leh note buhtu hong kipia lo ding hi, ahi zongin leiseek a mal ngeina zah mah na piakhia ding uh hi,” ci hi.
  </para>
  <para style="p">
    <verse number="19" style="v"/>Amaute in, “Bangbang hi ta leh ni sim-a leiseek na seek zah uh khiam lo ding,” a cih ciangin, amaute thu haksapi sungah om a hih lam uh Israel mi nasem mapite in mu uh hi.
  </para>
  <para style="p">
    <verse number="20" style="v"/>Amaute Faro’ kiang panin a paikhiat ciangun, amaute a na ngak Moses leh Aaron tawh kituak uh hi;
  </para>
  <para style="p">
    <verse number="21" style="v"/>amaute in, “Topa in note hong enin thu hong khen hen, bang hang hiam cih leh Faro leh a nasemte’ muhna-ah kote a khial nong suaksak uh a, kote thah nadingin amau' khut sungah namsau khat na koih uh hi,” amaute tungah ci uh hi.
  </para>
  <para style="p">
    <verse number="22" style="v"/>Tua ciangin Topa' lamah Moses kihei kikin, “Topa aw, bang hangin nangmah in hih mite' tungah siatna bawl na hi hiam? Bang hangin kei hong sawl peuhmah na hi hiam?
  </para>
  <para style="p">
    <verse number="23" style="v"/>Bang hang hiam cih leh nangma' min suangin Faro’ kiangah thugen dingin ka pai khit-a kipan, amah in hih mite' tungah siatna bawl a, nangmah in na mihingte na honkhia het kei hi,” ci hi.
  </para>
  <chapter number="6" style="c"/>
  <para style="p">
    <verse number="1" style="v"/>Ahih hangin Topa in Moses kiangah, “Tu-in Faro’ tungah ka bawl ding na mu ding hi; bang hang hiam cih leh a thahat ka khut hangin amah in ut lopipi-in amaute sawlkhia ding hi, hi hi, amah in ut lopipi-in a thahat ka khut hangin ama' leitang panin amaute hawlkhia ding hi,” ci hi.
  </para>
  <para style="p">
    <verse number="2" style="v"/>Pasian in Moses' kiangah, “Keimah in Topa ka hi hi.
  </para>
  <para style="p">
    <verse number="3" style="v"/>Abraham, Isaak leh Jakobte' tungah Vanglian Pasian-in ka kilang a, ahih hangin Topa ahi keima' min tawh amaute' tungah kei ka kitheisak kei hi.
  </para>
  <para style="p">
    <verse number="4" style="v"/>Amaute tawl khat sung a teen’na leitang ahi Kanaan gam amaute' tungah pia dingin amaute tawh ka thuciamna zong ka kipsak hi.
  </para>
  <para style="p">
    <verse number="5" style="v"/>Tua tham loin Izipt mite in sal-a a neih Israel mite’ thumna ka za zo a, ka thuciamna ka phawk zo hi.
  </para>
  <para style="p">
    <verse number="6" style="v"/>Tua ahih ciangin Israel mite' tungah, ‘Keimah in Topa ka hi hi, Izipt mite’ na nasepna uh panin note kong paikhiatpih ding hi, amau’ sal hih na panin note kong khahkhia ding hi, a kizan khut leh thukhenna nasep lian tawh note kong tanh ding hi,
  </para>
  <para style="p">
    <verse number="7" style="v"/>keima' mi dingin note kong la ding a, keimah in note’ Pasian ka hi ding hi; Izipt mite’ vangik nuai panin note a hong paikhiatpihpa, Topa na Pasian uh ka hihna note in na thei ding uh hi.
  </para>
  <para style="p">
    <verse number="8" style="v"/>Abraham, Isaak, leh Jakobte’ tungah khutlaam a, ka ciam leitangah note kong paipih ding hi; note' tungah tua leitang na neih dingun kong pia ding hi. Keimah Topa ka hi hi,’ ci in,” a ci hi.
  </para>
  <para style="p">
    <verse number="9" style="v"/>Moses in tua mah bangin Israel mite' tungah gen hi; ahih hangin amau’ lungsim kitapzanna leh gitlohna sungah a salsuahna uh hangin amaute in Moses’ thu ngai lo uh hi.
  </para>
  <para style="p">
    <verse number="10" style="v"/>Topa in Moses kiangah,
  </para>
  <para style="p">
    <verse number="11" style="v"/>“Pai-in va tum in la, ama leitang panin Israel mite a paikhiatsak nading Izipt kumpipa Faro’ kiangah gen in,” ci hi.
  </para>
  <para style="p">
    <verse number="12" style="v"/>Ahih hangin Moses in Topa kiangah, “En in, Israel mite in ka thu hong ngai lo uh hi; tua ahih ciangin bangci-in thugen a siam lo keima' thu Faro in hong ngai ding ahi hiam?” ci hi.
  </para>
  <para style="p">
    <verse number="13" style="v"/>Ahih hang in Topa in Moses leh Aaron' tungah thugen a, Izipt gam panin Israel mite a paikhiatpih nadingin Israel mite leh Izipt kumpipa Faro' tungah thu a gen ding hanthawn hi.
  </para>
  <para style="p">
    <verse number="14" style="v"/>Hihte in amau’ innkuan lutangte ahi hi; Israel’ ta a suak masa Reuben’ tapate: Hanok, Pallu, Hezron leh Karmi hihte in Reubente beh ahi hi.
  </para>
  <para style="p">
    <verse number="15" style="v"/>Simeon’ tapate: Jamuel, Jamin, Ohad, Jakhin, Zohar leh Kanaan numei’ tapa Shawl; hihte in Simeonte beh ahi hi.
  </para>
  <para style="p">
    <verse number="16" style="v"/>Hihte in amau khang tawh kizui-in Levi tapate min ahi hi: Gershon, Kohath leh Merari hi a, Levi nuntak kumte in kum za leh sawm-thum-le-sagih ahi hi.
  </para>
  <para style="p">
    <verse number="17" style="v"/>Gershon’ tapate: amau’ innkuan tawh kizui-in Libni leh Shimei ahi hi.
  </para>
  <para style="p">
    <verse number="18" style="v"/>Kohath’ tapate: Amram’ Izhar, Hebron leh Uzziel hi a, Kohath’ nuntak kumte in kum za leh sawmthum-le-thum ahi hi.
  </para>
  <para style="p">
    <verse number="19" style="v"/>Merari’ tapate: Mahli leh Mushi ahi hi. Hihte in amau’ khang tawh kizui-in Levite beh ahi hi.
  </para>
  <para style="p">
    <verse number="20" style="v"/>Amram in ama' pa’ sanggamnu Jokhebed zi-in la a, tua nu in amah tawh Aaron leh Moses nei hi. Amram’ nuntak kumte in kum za leh sawmthum-le-sagih ahi hi.
  </para>
  <para style="p">
    <verse number="21" style="v"/>Izhar’ tapate: Korah, Nefeg leh Zikri ahi hi.
  </para>
  <para style="p">
    <verse number="22" style="v"/>Uzziel’ tapate: Mishael, Elzafan leh Sithri ahi hi.
  </para>
  <para style="p">
    <verse number="23" style="v"/>Aaron in Amminadab’ tanu, Nahshon’ sanggam nu ahi Elisheba zi-in la hi; tua nu in amah tawh Nadab, Abihu, Eleazar leh Ithamar nei hi.
  </para>
  <para style="p">
    <verse number="24" style="v"/>Korah’ tapate: Assir, Elkanah leh Abiasaf; hihte in Korahte beh ahi hi.
  </para>
  <para style="p">
    <verse number="25" style="v"/>Aaron tapa Eleazar in Putiel’ tanute khat zi-in la hi; tua nu in amah tawh Finehas nei hi. Hihte in a innkuan kuanin Levi mite’ beh lutangte ahi hi.
  </para>
  <para style="p">
    <verse number="26" style="v"/>“Izipt gam panin Israel mite ami’ honpi-in paikhiatpih in,” Topa in a cihna mite in hih Aaron leh Moseste ahi hi.
  </para>
  <para style="p">
    <verse number="27" style="v"/>Izipt panin Israel mite paikhiatpih nading thu Izipt kumpipa Faro tunga thugente in amaute hi a, hih Moses leh hih Aaron zong ahi hi.
  </para>
  <para style="p">
    <verse number="28" style="v"/>Izipt gamah Moses kiangah Topa in thu a gen ni-in,
  </para>
  <para style="p">
    <verse number="29" style="v"/>Topa in Moses kiangah, “Keimah in Topa ka hi hi; nang' tunga kong gen khempeuh Izipt kumpipa Faro tungah gen in,” ci hi.
  </para>
  <para style="p">
    <verse number="30" style="v"/>Ahih hangin Moses in Topa' kiangah, “En in, keimah in thugen a siam lo mi ka hi hi; tua ahih ciangin bangci-in Faro in ka thu hong ngai ding ahi hiam?” ci hi.
  </para>
  <chapter number="7" style="c"/>
  <para style="p">
    <verse number="1" style="v"/>Topa in Moses kiangah, “Thei in, Faro’ tungah Pasian bangin nang kong bawl hi; na sanggampa Aaron in na kamsangpa hi ding hi.
  </para>
  <para style="p">
    <verse number="2" style="v"/>Nang kong thupiak khempeuh na gen ding hi; ama' leitang panin Israel mite a paikhiatsak nadingin Faro' tungah na sanggampa Aaron in gen ding hi.
  </para>
  <para style="p">
    <verse number="3" style="v"/>Ahih hangin keimah in Faro’ lungsim ka khauhsak ding a, Izipt gamah ka limte leh nalamdangte ka tamsak hangin,
  </para>
  <para style="p">
    <verse number="4" style="v"/>Faro in nang' thu hong ngai lo ding hi; tua ciangin keimah in Izipt tungah ka khut ka nga ding a, thukhenna nasepna lianpite tawh Izipt gam panin ka mi honpi, Israel mite ahi ka mihingte ka paikhiatpih ding hi.
  </para>
  <para style="p">
    <verse number="5" style="v"/>Keimah in Izipt' tungah ka khut zan-in amaute' lak panin Israel mite ka paikhiatpih ciangin Izipt mite in keimah in Topa ka hihna thei ding uh hi,” ci hi.
  </para>
  <para style="p">
    <verse number="6" style="v"/>Moses leh Aaron in tua mah bangin hih uh hi; Topa in amaute a thupiak bangin amaute in hih uh hi.
  </para>
  <para style="p">
    <verse number="7" style="v"/>Tu-in amaute in Faro' tungah thu a gen lai takun Moses kum sawmgiat pha a, Aaron kum sawmgiat-le-thum pha hi.
  </para>
  <para style="p">
    <verse number="8" style="v"/>Topa in Moses leh Aaron kiangah,
  </para>
  <para style="p">
    <verse number="9" style="v"/>“Faro in note' kiangah, ‘Note a thutak na hihna uh nalamdang khat tawh hong lak un,’ hong cih ciangin nangmah in Aaron’ kiangah, ‘Gulpi khat a suah theih nadingin na ciangkhut la in la, Faro’ mai-ah khiasuk in,’ ci in,” a ci hi.
  </para>
  <para style="p">
    <verse number="10" style="v"/>Tua ahih ciangin Faro kiangah Moses leh Aaron pai-in Topa’ thupiak bangin hih uh hi; Aaron in Faro leh a uliante' mai-ah a ciangkhut lawn suk a, gulpi khat suak hi.
  </para>
  <para style="p">
    <verse number="11" style="v"/>Tua ciangin Faro in mi pilte leh aisan siamte sam hi; amau’ Izipt mitphial siamte in zong amau’ siamna tawh tua bang teek mahin bawl thei uh hi.
  </para>
  <para style="p">
    <verse number="12" style="v"/>Bang hang hiam cih leh a milip in a ciangkhut uh khiasuk ciat a, tuate gulpi vive suak hi. Ahih hangin Aaron’ ciangkhut in amau’ ciangkhutte valh tum hi.
  </para>
  <para style="p">
    <verse number="13" style="v"/>Topa’ gensa bangin Faro’ lungsim khauh lai a, amah in amaute’ thu ngai lo hi.
  </para>
  <para style="p">
    <verse number="14" style="v"/>Tua ciangin Topa in Moses kiangah, “Faro’ lungsim khauh hi, amah in mite paisak nuam lo hi.
  </para>
  <para style="p">
    <verse number="15" style="v"/>Amah gun-ah a pai lai takin zingsangin Faro kiangah pai in; Nail gun gei-ah amah ngak in la, gulpi a suak na ciangkhut pen mah na khut sungah tawi in.
  </para>
  <para style="p">
    <verse number="16" style="v"/>Nangmah in ama' kiangah, ‘Topa, Hebrute’ Pasian in nangma' kiangah kei hong sawl a, “Gam lakah amaute in keimah hong biak theih nadingun ka mite paisak in; en in, nangmah in na mang nai kei hi,” ci hi.
  </para>
  <para style="p">
    <verse number="17" style="v"/>Tua ahih ciangin Topa in hih bangin ci hi, “Keimah in Topa ka hihna hih tawh na thei ding hi: en in, ka khut sunga om ciangkhut tawh Nail gun sunga om tui ka sat ding a, tua tui in sisan suak ding hi,
  </para>
  <para style="p">
    <verse number="18" style="v"/>Nail gun sunga ngasa si-in, Nail gun uih ding a, Izipt mite in Nail gun panin tui dawn ding kih ding uh hi,’ ci hi, ci-in gen in,” ci hi.
  </para>
  <para style="p">
    <verse number="19" style="v"/>Topa in Moses' kiangah, “Aaron' kiangah hih bangin gen in, ‘Na ciangkhut la in la, sisan a suah theih nadingin Izipt tuite, amau’ gunte, amau’ luite, amau’ bualte' tung leh amau’ tuili khempeuhte' tungah na khut zan in; Izipt gam sunga sing beel leh suang beel khempeuh sung nangawnah sisan om ding hi,’ ci in,” ci hi.
  </para>
  <para style="p">
    <verse number="20" style="v"/>Moses leh Aaron in Topa’ thupiak bangin hih uh hi; Faro leh ama uliante’ muh-in amah in ciangkhut vik to-in Nail gun sunga om tui sat a, Nail gun sunga om tui khempeuh sisan suak hi.
  </para>
  <para style="p">
    <verse number="21" style="v"/>Nail gun sunga ngasate si hi; Nail gun uih a, Izipt mite in Nail gun panin tui dawn thei lo uh hi; Izipt gamsung khempeuhah sisan om hi.
  </para>
  <para style="p">
    <verse number="22" style="v"/>Ahih hangin Izipt mitphial siamte in amau’ siamna tawh tua bangmah bawl thei uh hi; tua ahih ciangin Faro’ lungsim a khauh ngei mahin khauh a, Topa’ gensa bangin amah in amaute’ thu ngai lo hi.
  </para>
  <para style="p">
    <verse number="23" style="v"/>Faro kihei-in a inn sungah pai a, amah in a lungsim nangawnah tua thu ngaihsutin nei nawn lo hi.
  </para>
  <para style="p">
    <verse number="24" style="v"/>Amaute in Nail gun tui dawn thei lo uh ahih manin Izipt mite khempeuh in Nail gun kiim tengah tui dawn ding to uh hi.
  </para>
  <para style="p">
    <verse number="25" style="v"/>Topa in Nail gun a sat zawh ni sagih pha ta hi.
  </para>
  <chapter number="8" style="c"/>
  <para style="p">
    <verse number="1" style="v"/>Tua ciangin Topa in Moses' tungah, “Faro kiangah pai in la ama' tungah, ‘Topa in hih bangin ci hi, “Amaute in keimah hong biak theih nadingin ka mite paisak in.
  </para>
  <para style="p">
    <verse number="2" style="v"/>Ahih hangin amaute na paisak kei leh, en in, na gam khempeuh uiphukte tawh ka gimsak ding hi;
  </para>
  <para style="p">
    <verse number="3" style="v"/>Nail gun in uiphukte tawh kidim ding a, tuate in na inn sung, na lupna inndei sung, na lupna tung, na nasemte leh na mihingte’ innte sung, na meikhukte leh na annel mekna kuang sungte-ah hong pai ding uh hi;
  </para>
  <para style="p">
    <verse number="4" style="v"/>uiphukte in nang' tung leh na mite leh na nasemte khempeuh' tungah hong pai ding hi,” ci hi,’ ci-in gen in,” a ci hi.
  </para>
  <para style="p">
    <verse number="5" style="v"/>Topa in Moses' tungah, “Aaron kiangah hih bangin gen in, ‘Gunte, luite, tuilite' tungah na ciangkhut tawh na khut zan in la, Izipt leitang tungah uiphukte paisak in!’ ci-in gen in,” a ci hi.
  </para>
  <para style="p">
    <verse number="6" style="v"/>Tua ahih ciangin Aaron in Izipt tuite' tungah a khut zan hi; uiphukte hong pai-in Izipt leitang tuam hi.
  </para>
  <para style="p">
    <verse number="7" style="v"/>Ahih hangin mitphial siamte in amau' siamna tawh tua bangmah bawl thei uh a, Izipt leitang tungah uiphukte omsak uh hi.
  </para>
  <para style="p">
    <verse number="8" style="v"/>Tua ciangin Faro in Moses leh Aaron samin, “Kei leh ka mite' kiang panin uiphukte a lakkhiat nadingin Topa' tungah thum un; Topa' tungah biakna pia dingin mite ka paisak ding hi,” ci hi.
  </para>
  <para style="p">
    <verse number="9" style="v"/>Tua ciangin Moses in Faro' kiangah, “Nail gun sung cih sim loh, nangma' kiang leh na innte panin uiphukte a bei nadingin nang leh na nasemte leh na mite’ adingin ka thum theih nadingin a hun khat seh in,” a ci hi.
  </para>
  <para style="p">
    <verse number="10" style="v"/>Amah in, “Zingciang,” ci hi. Moses in, “Topa ahi kote’ Pasian tawh a kibang kuamah om lo hi ci-in na theih nadingin nangma' cih bang hi ta hen.
  </para>
  <para style="p">
    <verse number="11" style="v"/>Nang leh na innte leh na nasemte leh na mite' kiang panin uiphukte paikhia ding uh hi; Nail gun sung bekah om ding uh hi,” ci hi.
  </para>
  <para style="p">
    <verse number="12" style="v"/>Tua ahih ciangin Faro kiang panin Moses leh Aaron paikhia uh hi; Faro' tungah a tun’saksa uiphuk tawh kisai thu Moses in Topa' tungah ko hi.
  </para>
  <para style="p">
    <verse number="13" style="v"/>Topa in Moses’ thugen bangin hih hi; innte leh huang sung leh lote panin uiphukte si hi.
  </para>
  <para style="p">
    <verse number="14" style="v"/>Amaute in a lom lomin tuate khawm uh a, gamsung teng uih hi.
  </para>
  <para style="p">
    <verse number="15" style="v"/>Ahih hangin nopna a om kik lam Faro in a muh ciangin, amah in a lungsim khauhsak a, Topa’ gensa bangin amau’ thu ngai lo hi.
  </para>
  <para style="p">
    <verse number="16" style="v"/>Tua ciangin Topa in Moses' tungah, “Aaron' kiangah hih bangin gen in, ‘Izipt gamsung khempeuhah thokang a om dingin na ciangkhut zan in la leivui sat in,’ ci in,” a ci hi.
  </para>
  <para style="p">
    <verse number="17" style="v"/>Amaute in tua mah bangin hih uh hi; Aaron in a ciangkhut tawh a khut zan-in, leivui sat a, mihing' tung leh ganhing' tungah thokang hong om hi; Izipt gamsung khempeuhah leivui teng thokang suak hi.
  </para>
  <para style="p">
    <verse number="18" style="v"/>Mitphial siamte in amau’ siamna tawh thokang pian’sak ding sin uh a, ahih hangin amaute in hih thei lo uh hi. Tua ahih ciangin mihing leh ganhing' tungah thokangte om hi.
  </para>
  <para style="p">
    <verse number="19" style="v"/>Mitphial siamte in Faro' kiangah, “Hih in Pasian’ nasepna ahi hi,” ci uh hi. Ahih hangin Faro’ lungsim khauh a, Topa’ gensa bangin amah in amaute’ thu ngai lo hi.
  </para>
  <para style="p">
    <verse number="20" style="v"/>Tua ciangin Topa in Moses' kiangah, ‘Zingsangin tho baihin amah gun-ah hong pai ding Faro ngak in, ama' kiangah, ‘Topa in hih bangin ci hi, “Amaute in keimah a hong biak theih nadingun ka mite paisak in.
  </para>
  <para style="p">
    <verse number="21" style="v"/>Tua bang hi loin, ka mite na paisak kei leh, en in, nang leh na nasemte leh na mite' tung leh na innte' sungah tho honpite kong sawl ding hi; Izipt mite’ innte leh tuate’ din’na leitang zong tho honpite tawh kidim ding hi.
  </para>
  <para style="p">
    <verse number="22" style="v"/>Ahih hangin tua ni ciangin keimah in hih leitungah Topa ka hihna na theih nadingin tho honpite a om loh nadingin ka mihingte a ten’na Goshen leitang keimah in ka tuam koih ding hi.
  </para>
  <para style="p">
    <verse number="23" style="v"/>Tua bangin keima' mite leh nangma' mite a kilamdan’na khat ka bawl ding hi. Zing ciangin hih lim hong om ding hi,” ci hi,’ ci-in gen in,” a ci hi.
  </para>
  <para style="p">
    <verse number="24" style="v"/>Topa in tua mah bangin hih hi; Faro' innsung leh ama' nasemte' innte sungah tho honpite hong pai a, Izipt gamsung khempeuh thote’ hangin leitang kisia hi.
  </para>
  <para style="p">
    <verse number="25" style="v"/>Tua ciangin Faro in Moses leh Aaron sam a, “Pai un, hih gamsungah na Pasian' tung uh-ah biakna pia un,” ci hi.
  </para>
  <para style="p">
    <verse number="26" style="v"/>Ahih hangin Moses in, “Tua banga hih ding kituak lo hi; bang hang hiam cih leh Izipt mite’ adingin a deihhuai lo biaknate kote in Topa ka Pasian uh tungah ka pia ding uh hi. Izipt mite’ adingin a deihhuai lo biaknate amau’ muhna-ah pia le ung, amaute in kote suang tawh hong deng ding uh hilo ahi hiam?
  </para>
  <para style="p">
    <verse number="27" style="v"/>Kote in ni thum paina gam lakah pai-in ama' hong thupiak ding bangin Topa ka Pasian uh tungah biakna ka va pia ding uh hi,” ci hi.
  </para>
  <para style="p">
    <verse number="28" style="v"/>Tua ahih ciangin Faro in, “Gam lakah Topana Pasian uh tungah biakna pia dingin note kong paisak ding hi; ahih hangin gamlapi-ah na pai kei ding uh hi. Kei adingin hong thumsak in,” ci hi.
  </para>
  <para style="p">
    <verse number="29" style="v"/>Tua ciangin Moses in, “En in, nang' kiang panin kei paikhia-in Faro' kiang pan, a nasemte' kiang pan leh a mite' kiang panin tho honpite zingciang a paikhiat theih nadingin Topa' tungah thu ka ngen ding hi; ahi zongin Topa' tungah biakna pia dingin mite paisak lohna tawh Faro hong zuau-tat kik nawn kei in,” ci hi.
  </para>
  <para style="p">
    <verse number="30" style="v"/>Tua ahih ciangin Faro' kiang panin Moses paikhia-a Topa' tungah thungen hi.
  </para>
  <para style="p">
    <verse number="31" style="v"/>Topa in Moses’ nget bangin hih a, Faro' kiang, a nasemte' kiang leh a mite' kiang panin tho honpite lakhia hi; khat zong om nawn lo hi.
  </para>
  <para style="p">
    <verse number="32" style="v"/>Ahih hangin Faro in hih hunin zong a lungsim khauhsak lai a, mite paisak lo hi.
  </para>
  <chapter number="9" style="c"/>
  <para style="p">
    <verse number="1" style="v"/>Tua ciangin Topa in Moses' tungah, “Faro' kiangah pai in la ama' kiangah, ‘Topa, Hebrute’ Pasian in hih bangin ci hi, “Amaute in keimah a hong biak theih nadingin ka mite paisak in.
  </para>
  <para style="p">
    <verse number="2" style="v"/>Bang hang hiam cih leh nang in amaute paisak ding nialin amaute na let lai leh,
  </para>
  <para style="p">
    <verse number="3" style="v"/>en in, lo sunga om ganhingte ahi, sakolte, late, kalaohte, bawnghonte leh tuuhonte' tungah a nasia mahmah gimna Topa’ khut in tungsak ding hi.
  </para>
  <para style="p">
    <verse number="4" style="v"/>Israel mite aa khempeuh khat beek a sih loh nadingin Israel’ ganhingte leh Izipt’ ganhingte kikalah Topa in a kilamdan’na khat bawl ding hi,” ci hi, ci-in gen in,” a ci hi.
  </para>
  <para style="p">
    <verse number="5" style="v"/>Topa in a hun khat seh a, “Zing ciangin Topa in gamsungah hih na hong sem ding hi,” ci hi.
  </para>
  <para style="p">
    <verse number="6" style="v"/>A zing ciangin Topa in hih na bawl hi; Izipt mite’ ganhing khempeuh si a, ahih hangin Israel mite’ ganhing khat zong si lo hi.
  </para>
  <para style="p">
    <verse number="7" style="v"/>Faro in a en dingin mi sawl hi, en in, Israel’ ganhing khat zong si lo hi. Ahih hangin Faro’ lungsim khauh lai a, amah in mite paisak lo hi.
  </para>
  <para style="p">
    <verse number="8" style="v"/>Topa in Moses leh Aaron' kiangah, “Meiphualpi panin khut dimin vut la un la, Faro’ muh-in vantung lamah Moses in lawn hen.
  </para>
  <para style="p">
    <verse number="9" style="v"/>Tua in Izipt gam khempeuhah leivui nel suakin, Izipt gamsung khempeuhah mihing leh ganhing tungah meimatum suakin puakkham ding hi,” ci hi.
  </para>
  <para style="p">
    <verse number="10" style="v"/>Tua ahih ciangin amaute in meiphualpi panin vutte la-in, Faro mai-ah ding uh a, Moses in tuate vantung lamah lawnin, tuate in mihing leh ganhing tungah meimatum suakin puakkham hi.
  </para>
  <para style="p">
    <verse number="11" style="v"/>Mitphial siamte in meimatum hangin Moses dem zo nawn lo uh hi, bang hang hiam cih leh mitphial siamte leh Izipt mite khempeuh in meimatum vei uh hi.
  </para>
  <para style="p">
    <verse number="12" style="v"/>Ahih hangin Topa in Faro’ lungsim khauhsak a, Topa in Moses' tunga a gensa bangin amah in amaute’ thu ngai lo hi.
  </para>
  <para style="p">
    <verse number="13" style="v"/>Tua ciangin Topa in Moses' kiangah, “Zingsangin tho baih in la, Faro’ mai-ah ding-in ama' kiangah, “Hebru mite’ Pasian, Topa in hih bangin ci hi, “Amaute in keimah a hong biak theih nadingin ka mihingte paisak in.
  </para>
  <para style="p">
    <verse number="14" style="v"/>Bang hang hiam cih leh leitung khempeuhah kei tawh a kibang khat beek om lo hi ci-in na theih nadingin hih hunin na sungtawng dong leh na nasemte leh na mihingte' tungah ka gimnate khempeuh kong tungsak ding hi.
  </para>
  <para style="p">
    <verse number="15" style="v"/>Bang hang hiam cih leh tu-in keimah in ka khut zanin natna tawh nang leh na mihingte hong vat gawpin, leitung panin note hong kibeisak thei hi;
  </para>
  <para style="p">
    <verse number="16" style="v"/>ahih hangin leitung khempeuhah keima' min a kipulak theih nadingin nang' tungah ka vangliatna lah ding deihna-in nang kong nungtasak hi.
  </para>
  <para style="p">
    <verse number="17" style="v"/>Ka mihingte' tungah nang kiliansak lai-in amaute na paisak kei hi.
  </para>
  <para style="p">
    <verse number="18" style="v"/>En in, zing ciang tu bang hunin Izipt gam a kisat-a kipanin tu hun dongin tua bang a kimu ngei lo a tam mahmah gialpi ka kiasak ding hi.
  </para>
  <para style="p">
    <verse number="19" style="v"/>Tua ahih ciangin tu-in mi sawl in la, na ganhingte leh gamlak-a na neihte khempeuh a muanhuai bukna-ah koih in; bang hang hiam cih leh gialpi in inn-ah a kipaipih lo, gamlak-a om mihing leh ganhing tungah kia ding a, amaute si ding uh hi,” ci hi,’ ci-in gen in,” a ci hi.
  </para>
  <para style="p">
    <verse number="20" style="v"/>Tua ciangin Faro’ nasemte’ lak panin Topa’ thu a zahtak mi in ama' silate leh a ganhingte inn-ah taisak hi;
  </para>
  <para style="p">
    <verse number="21" style="v"/>ahih hangin Topa'thu a don lo mi in ama' silate leh a ganhingte gamlakah nusia hi.
  </para>
  <para style="p">
    <verse number="22" style="v"/>Topa in Moses' kiangah, “Izipt gamsung khempeuh a, mihing leh ganhing leh gamlak kungte khempeuh' tungah gialpi a kiat theih nadingin vantung lamah na khut zan in,” ci hi.
  </para>
  <para style="p">
    <verse number="23" style="v"/>Tua ciangin Moses in vantung lamah a ciangkhut zan hi; Topa in vanging leh gialpi puak a, leitungah meikuang tai suk hi. Topa in Izipt gamsungah gialpi zusak hi;
  </para>
  <para style="p">
    <verse number="24" style="v"/>Izipt gam minam khat a suah khit-a kipanin tua bang a om ngei lo, a tam mahmah gialpi leh gialpi lakah mei a kuangzalzal tawntung om hi.
  </para>
  <para style="p">
    <verse number="25" style="v"/>Gialpi in Izipt gam sunga a om mihing leh ganhing, na khempeuh deeng gawp hi; gialpi in gamlak kung khempeuh deeng gawp a, gamlak singkung khempeuh deengtan hi.
  </para>
  <para style="p">
    <verse number="26" style="v"/>Israel mite a omna Goshen gam bekah gialpi kia lo hi.
  </para>
  <para style="p">
    <verse number="27" style="v"/>Tua ciangin Faro in mi sawlin Moses leh Aaron samsak a amaute' kiangah, “Tu tungin ka khial hi; Topa man hi, kei leh ka mihingte ka khial uh hi.
  </para>
  <para style="p">
    <verse number="28" style="v"/>Topa' tungah thum in; bang hang hiam cih leh hih vanging leh gialpi kicing zo hi; note kong paisak ding a, note na khawl nawn kei ding uh hi,” ci hi.
  </para>
  <para style="p">
    <verse number="29" style="v"/>Moses in ama' kiangah, “Khuapi panin ka paikhiat khit phetin Topa’ lamah ka khut ka zan ding hi; leitung in Topa’ aa hi ci-in na theih nadingin vanging tawpin gialpi om nawn lo ding hi.
  </para>
  <para style="p">
    <verse number="30" style="v"/>Ahih hangin nang leh na nasemte in ahih leh, Topa Pasian na zahtak nai lohna uh ka thei hi,” ci hi.
  </para>
  <para style="p">
    <verse number="31" style="v"/>(Anthul kungte leh mangbuhham kisia hi, bang hang hiam cih leh mangbuhhamte a vuih laitak hi a, anthul kungte a pak laitak ahi hi.
  </para>
  <para style="p">
    <verse number="32" style="v"/>Ahih hangin mangbuh leh mangbuhmante sia lo hi, bang hang hiam cih leh tuate khangham nai lo hi.)
  </para>
  <para style="p">
    <verse number="33" style="v"/>Tua ahih ciangin Faro' kiang pan khuapi pua-ah Moses paikhia a, Topa’ lamah a khut zan hi; vanging leh gialpi tawp a, leitungah guah bua nawn lo hi.
  </para>
  <para style="p">
    <verse number="34" style="v"/>Ahih hangin guah leh gialpi leh vanging a khawlna Faro in a muh ciangin amah khial lai a, amah leh a nasemte in a lungsim uh khauhsak uh hi.
  </para>
  <para style="p">
    <verse number="35" style="v"/>Tua ahih ciangin Topa in Moses'tung tawn-a a gensa bangin Faro’ lungsim khauh a, amah in Israel mite paisak lo hi.
  </para>
  <chapter number="10" style="c"/>
  <para style="p">
    <verse number="1-2" style="v"/>Tua ciangin Topa in Moses' tungah, “Faro kiangah pai in; bang hang hiam cih leh amaute' lakah hih keima' limte ka lah theih nading leh keimah in Izipt mite gaamtak a, ka bawlna leh amaute' lakah bang limte bawl khin cihna thu na tate leh na tute’ zakna-ah na gen theih nading leh; keimah in Topa ka hihna na theih nadingin ama' lungsim leh a nasemte’ lungsim ka khauhsak hi,” ci hi.
  </para>
  <para style="p">
    <verse number="3" style="v"/>Tua ahih ciangin Faro' kiangah Moses leh Aaron pai uh a ama' kiangah, “Hebru mite’ Pasian, Topa in hih bangin ci hi, ‘Ka mai-ah nang na kiniamkhiat nading bang tan vei nial ding na hi hiam? Amaute in keima' na hong sep theih nadingin ka mite paisak in.
  </para>
  <para style="p">
    <verse number="4" style="v"/>Bang hang hiam cih leh ka mite paisak ding na nial leh, en in, zing ciangin na gam sungah kauphete kong paipih ding a,
  </para>
  <para style="p">
    <verse number="5" style="v"/>kuamah in leitang a muh theih loh nadingin tuate in lei maitang khempeuh tuam ding uh hi; gialpi khit cianga nang adinga a om laite amaute in ne ding uh hi; amaute in gamlak-a a po nangma singkung khempeuh ne ding uh hi,
  </para>
  <para style="p">
    <verse number="6" style="v"/>nangma innte leh na nasemte khempeuh leh Izipt mite’ innte khempeuh-ah dim ding uh hi; na pu na pate uh leitungah a pian uh a, kipan tuni donga tua bang a muh ngei lohte uh hi ding hi,’ ci hi,” ci-in a gen hi. Tua ciangin amah kihei-in Faro’ kiang panin paikhia hi.
  </para>
  <para style="p">
    <verse number="7" style="v"/>Faro’ nasemte in ama' kiangah, “Eite' tungah hih mipa bang tan vei thangzak hong hi ding ahi hiam? Amaute in amau’ Pasian, Topa a biak theih nadingun mite paisak in; Izipt a siatna thei tel nai lo na hi hiam?” ci uh hi.
  </para>
  <para style="p">
    <verse number="8" style="v"/>Tua ahih ciangin Faro' kiangah Moses leh Aaron kipaipih kik hi; amah in amaute' kiangah, “Pai un, Topa, na Pasian uh va bia un; ahih hangin kua teng pai ding na hi uh hiam?” a ci hi.
  </para>
  <para style="p">
    <verse number="9" style="v"/>Moses in, “Ka khangnote uh leh ka khanghamte uh tawh ka paikhawm ding uh hi; ka tapate uh, ka tanute uh, ka tuuhonte uh leh ka bawnghonte uh tawh ka pai ding uh hi; bang hang hiam cih leh Topa’ adingin pawi khat ka kham ding uh hi,” a ci hi.
  </para>
  <para style="p">
    <verse number="10" style="v"/>Amah in amaute' kiangah, “Note leh na naupangte uh kong paisak taak leh note tawh Topa om ta ve! En un, note in ngimna hoih lo na nei uh hi.
  </para>
  <para style="p">
    <verse number="11" style="v"/>Tua bang hilo ding! Note’ lak panin pasalte pai un la, Topa va bia un, bang hang hiam cih leh tua pen nomau’ ut ahi hi,” a ci hi. Faro’ omna panin amaute kihawlkhia hi.
  </para>
  <para style="p">
    <verse number="12" style="v"/>Tua ciangin Topa in Mose' kiangah, “Amaute Izipt leitang tungah hong omin, gialpi in a deen’ baang kung khempeuh a nek theih nadingin kauphete sapna-in Izipt leitang tungah na khut zan khia in,” ci hi.
  </para>
  <para style="p">
    <verse number="13" style="v"/>Tua ahih ciangin Moses in Izipt leitang tungah a ciangkhut zan a, Topa in tua sun tawntung leh tua zan tawntung leitang tungah nisuahna huih nungsak hi; zingsang ciangin nisuahna huih in kauphete hong tun’ khin hi.
  </para>
  <para style="p">
    <verse number="14" style="v"/>Tua ma-siah kauphe hon tua banga a tam a om ngei lo, cik mah ciangin zong a omkik ngei lo ding, Izipt leitang tung khempeuhah kauphe hong om a, Izipt gam buppi-ah om uh hi.
  </para>
  <para style="p">
    <verse number="15" style="v"/>Bang hang hiam cih leh amaute in leitang bup maitang tuam uh a, leitang mial hi, amaute in leitang tunga kung khempeuh leh gialpi’ deen’ baang sing gah khempeuh ne uh hi; Izipt leitang tung khempeuhah gamlak singkung hita leh kungno hita leh a hing khat beek om lo hi.
  </para>
  <para style="p">
    <verse number="16" style="v"/>Tua ciangin Faro in Moses leh Aaron nawh sap a, “Topana Pasian' tung leh nangma' tungah ka khial khin hi.
  </para>
  <para style="p">
    <verse number="17" style="v"/>Tua ahih ciangin tu-in ka khialhna hong maisak in, tu-a khat vei bek, kong thum hi, keima' tung panin hih sihna a lakkhiat ding Topa na Pasian tungah thum in,” a ci hi.
  </para>
  <para style="p">
    <verse number="18" style="v"/>Tua ahih ciangin Faro' kiang panin amah pai khia-in Topa' tungah thum hi.
  </para>
  <para style="p">
    <verse number="19" style="v"/>Topa in nitumna huihpi hat mahmah khat nungsak a, tua huih in kauphete laamto-in San Tuipi sung den’na hi; Izipt gam sungah kauphe khat zong om nawn lo hi.
  </para>
  <para style="p">
    <verse number="20" style="v"/>Ahih hangin Topa in Faro’ lungsim khauhsak a, amah in Israel mite paisak lo hi.
  </para>
  <para style="p">
    <verse number="21" style="v"/>Tua ciangin Topa in Moses' kiangah, “Mite in khuamial sung a zawt nading, Izipt leitang tungah khuamial a om theih nadingin vantung lamah na khut zan in,” ci hi.
  </para>
  <para style="p">
    <verse number="22" style="v"/>Tua ahih ciangin Moses in vantung lamah a khut zan a, Izipt leitang tung khempeuhah ni thum sung khuamial sahpi om hi;
  </para>
  <para style="p">
    <verse number="23" style="v"/>ni thum sung amaute khat leh khat kimu thei lo uh a, ama' omna panin kuamah tho khia thei lo hi; ahih hangin Israel mite in amau’ ten’na-ah khuavak nei uh hi.
  </para>
  <para style="p">
    <verse number="24" style="v"/>Tua ciangin Faro in Moses samin, “Pai in, Topava bia un; na tate uh zong note tawh hong pai thei ding hi; na tuuhonte uh leh na bawnghonte uh omsak lai un,” a ci hi.
  </para>
  <para style="p">
    <verse number="25" style="v"/>Ahih hangin Moses in, “Topa ka Pasian'tung uh-ah ka piak theih nadingun biak piakna leh meihal biakna kote nong neihsak kul hi.
  </para>
  <para style="p">
    <verse number="26" style="v"/>Ka ganhingte uh zong kote tawh a pai kul hi; ganno khat zong kinusia lo ding hi, bang hang hiam cih leh Topa ka Pasian uh ka biak nadingun tuate ka paipih ding uh hi, a mun ka tun’ matengun bang pen tawh Topa bia ding cih ka thei kei uh hi,” a ci hi.
  </para>
  <para style="p">
    <verse number="27" style="v"/>Ahih hangin Topa in Faro’ lungsim khauhsak a, amah in amaute paisak lo hi.
  </para>
  <para style="p">
    <verse number="28" style="v"/>Tua ciangin Faro in ama' kiangah, “Kei' kiang panin kihem in; nang kidawm in: ka maitang hong mukik nawn kei in; bang hang hiam cih leh ka maitang nong muh ni-in nang na si ding hi,” a ci hi,
  </para>
  <para style="p">
    <verse number="29" style="v"/>Moses in, “Na cih bang hi ta hen! Na maitang kong mukik nawn kei ding hi,” a ci hi.
  </para>
  <chapter number="11" style="c"/>
  <para style="p">
    <verse number="1" style="v"/>Topa in Moses' kiangah, “Faro leh Izipt tungah gimna khat ka tungsak lai ding hi; tua khit ciangin hih lai mun panin amah in note hong paisak ding hi; amah in note hong paisak ciangin note hong hawlkhia mang khin ding hi.
  </para>
  <para style="p">
    <verse number="2" style="v"/>Pasal peuhmah in a vengte' kiang pan, numei peuhmah in zong a vengte' kiang panin ngun leh kham kizepnate a nget theih nadingun mite’ zakin thugen in,” a ci hi.
  </para>
  <para style="p">
    <verse number="3" style="v"/>Topa in Izipt mite’ muhna-ah mipa maipha pia hi. Tua tham loin, Moses pen Izipt leitang tung, Faro’ nasemte’ muhna leh mite’ muhna-ah lian mahmah hi.
  </para>
  <para style="p">
    <verse number="4" style="v"/>Moses in, “Topa in hih bangin ci hi. Zankim pawl-in Izipt mite' lakah ka pai ding hi;
  </para>
  <para style="p">
    <verse number="5" style="v"/>kumpi tokhom tunga a tu Faro’ tacil-a kipanin an gawina nung-a a om numei-nasem’ tacil dong leh ganhing tacil khempeuh, Izipt gam sungah tacil khempeuh si ding hi.
  </para>
  <para style="p">
    <verse number="6" style="v"/>Cik mah-a tua bang a om ngei lo, cik mah ciangin zong a omkik ngei lo ding kahna lianpi Izipt leitang tung khempeuhah om ding hi.
  </para>
  <para style="p">
    <verse number="7" style="v"/>Ahih hangin Izipt mite leh Israel mite a kilamdangin Topa in bawl hi ci-in na theih nadingun Israel mite, mihing hita leh ganhing hita leh, ui khat zong tau lo ding hi.
  </para>
  <para style="p">
    <verse number="8" style="v"/>Hih nangma'nasemte khempeuh keima' kiangah hong paisukin, keima' kiangah hong kunsuk ding uh a, ‘Nang leh nangmah hong zui mi khempeuh paikhia un,’ hong ci ding uh hi. Tua khit ciangin kei ka paikhia ding hi,” a ci hi. Faro' kiang panin amah heh mahmahin paikhia hi.
  </para>
  <para style="p">
    <verse number="9" style="v"/>Tua ciangin Topa in Moses' kiangah, “Izipt leitang tungah ka nalamdangte a tam theih nadingin Faro in na thu hong ngai lo ding hi,” a ci hi.
  </para>
  <para style="p">
    <verse number="10" style="v"/>Moses leh Aaron in hih nalamdangte khempeuh Faro’ mai-ah bawl uh hi; Topa in Faro’ lungsim khauhsak a, amah in Israel mite a leitang panin paikhiasak lo hi.
  </para>
  <chapter number="12" style="c"/>
  <para style="p">
    <verse number="1" style="v"/>Izipt gam sungah Topa in Moses leh Aaron kiangah,
  </para>
  <para style="p">
    <verse number="2" style="v"/>“Tu kha in note' adingin kum kipatna hi ding hi; note' adingin kum khat sungah a kha masa hi ding hi.
  </para>
  <para style="p">
    <verse number="3" style="v"/>Israel mihon khempeuhte' tungah gen in, tu kha ni sawm ni-in innkuan khat adingin tuuno ahih kei leh keelno khat, amau’ innkuan pha zah tawh kituakin amaute in ganno khat ciat la ding uh hi;
  </para>
  <para style="p">
    <verse number="4" style="v"/>ganno khat’ adingin innkuan a tawm luat leh mipa khat in ama' inn zom a vengte tawh a mi tawh kituakin la ding hi; a mi tamna leh a nek zah uh tawh kizui-in ganno man pia ding uh hi.
  </para>
  <para style="p">
    <verse number="5" style="v"/>Na ganno uh a sitbang lo hi ding a, kum khat a pha a pa hi ding hi; tua pen tuu ahi a, keel ahi zongin, khat peuhpeuh hi thei ding hi;
  </para>
  <para style="p">
    <verse number="6" style="v"/>tua pen, Israel mihonte khempeuh in a gannote uh a gawh ding hun nitak khuamui, tua kha ni sawm-le-li dong na kem ding uh hi.
  </para>
  <para style="p">
    <verse number="7" style="v"/>Tua ciangin amaute in a sisan kimkhat la-in a nekna uh inn kongkhak khuam nihte leh bangtungzawl nuh ding uh hi.
  </para>
  <para style="p">
    <verse number="8" style="v"/>Amaute in tua zanin a sa hangin ne ding uh hi; silngo sawhloh anlum leh a kha mehteh tawh amaute in ne ding uh hi.
  </para>
  <para style="p">
    <verse number="9" style="v"/>A sate mun khat peuhpeuhah a sial ahi a, tui tawh huanin ahi zongin ne loin, a lu leh a khete leh a sungkuate tawh hangin na ne ding uh hi.
  </para>
  <para style="p">
    <verse number="10" style="v"/>Zingsang dong a khing na omsak kei ding uh a, zingsang cianga a khing om lai peuhmah na haltum ding uh hi.
  </para>
  <para style="p">
    <verse number="11" style="v"/>Hih bang zia-in na ne ding uh hi: na kawng uh gakin, na khedapte uh na khe uh-ah bulhin, na ciangkhut uh na khut uh-ah na tawi ding uh hi; na nawh nek ding uh hi. Tua in Topa’ Pasian pawi ahi hi.
  </para>
  <para style="p">
    <verse number="12" style="v"/>Bang hang hiam cih leh keimah in tua zanin Izipt gam ka nawk ding a, Izipt leitang tungah mihing hita leh ganhing hita leh tacil khempeuh ka vat gawp ding hi; Izipt pasiante khempeuh' tungah thu ka khen ding hi; keimah in Topa ka hi hi.
  </para>
  <para style="p">
    <verse number="13" style="v"/>Note’ omna inn tunga sisan in note adingin lim hi ding hi; sisan ka muh ciangin note kong paisan ding a, Izipt leitang ka vat gawp ciangin note hong susia ding gimna note' tungah hong tung lo ding hi.
  </para>
  <para style="p">
    <verse number="14" style="v"/>“Hih ni in note adingin phawkna ni hi ding hi, note in Topa' tungah pawi bawlna ni-in na nei ding uh hi; na khang tawntungun note in biakna ngeina kip khatin na nei tawntung ding uh hi.
  </para>
  <para style="p">
    <verse number="15" style="v"/>Note in ni sagih sung silngo sawhloh anlum na ne ding uh hi; a ni masa ni-in note in na inn panun silngo na hemkhia ding uh hi, bang hang hiam cih leh khat peuh in a ni masa ni panin a ni sagih ni dong silngo sawh a nek leh, Israel sung panin tua mipa kikhenkhia ding hi.
  </para>
  <para style="p">
    <verse number="16" style="v"/>A ni masa ni-in note in a siangtho kikhopna khat na nei ding uh a, a ni sagih ni-in zong a siangtho kikhopna khat mah na nei ding uh hi, tua sung tengin na bangmah kisem lo ding hi; ahih hangin na milip-un na huansa bek mah na ne thei ding uh hi.
  </para>
  <para style="p">
    <verse number="17" style="v"/>Note in silngo sawhloh anlum pawi na bawl ding uh hi, bang hang hiam cih leh hih ni teekteekin Izipt leitang panin na mihonte uh ka paikhiatpih hi: tua ahih ciangin note in na khan tawntungun hih ni pen biakna ngeina kip khatin na nei tawntung ding uh hi.
  </para>
  <para style="p">
    <verse number="18" style="v"/>Kha masa, tua kha ni sawm-le-li nitakin note in silngo sawhloh anlum na ne ding uh a, tua kha ni sawmnih-le-khat nitak dong na ne ding uh hi.
  </para>
  <para style="p">
    <verse number="19" style="v"/>Bang hang hiam cih leh ni sagih sung na inn sung uh-ah silngo kimu lo ding hi; bang hang hiam cih leh mi khat peuh, peemta hita leh gam mi hita leh in silngo sawh a nek leh, Israel mi honpi panin tua mipa kikhenkhia ding hi.
  </para>
  <para style="p">
    <verse number="20" style="v"/>Silngo a kisawh peuhmah nane kei ding uh hi; na omna khempeuh uh-ah silngo sawhloh anlum na ne ding uh hi,” a ci hi.
  </para>
  <para style="p">
    <verse number="21" style="v"/>Tua ciangin Moses in Israel upate khempeuh samin amaute' kiangah, “Nomau’ adingin na innkuan uh tawh a kituakin tuunote teel un la, paisan tuuno go un.
  </para>
  <para style="p">
    <verse number="22" style="v"/>Puknah lom khat la un la, kuang sunga a om sisan sungah diahin, kuang sunga a om sisan tawh bangtungzawl leh kongkhak khuam nihte nuh un; zingsang matengin a inn kongkhak pua-ah kuamah paikhia lo ding hi.
  </para>
  <para style="p">
    <verse number="23" style="v"/>Bang hang hiam cih leh Izipt mite that dingin Topa in hong nawk ding hi; amah in bangtungzawl leh kongkhak khuam nih tunga sisan a muh ciangin Topa in kongkhak paisan ding a, a susia ding pen note that dingin na inn sung uh-ah tumsak lo ding hi.
  </para>
  <para style="p">
    <verse number="24" style="v"/>Note leh na tapate in hih pen biakna ngeina kip-in na nei tawntung ding uh hi.
  </para>
  <para style="p">
    <verse number="25" style="v"/>Amah in hong ciamsa bangin Topa in note hong piak ding leitang na tun’ uh ciangin hih nasep na zui ding uh hi.
  </para>
  <para style="p">
    <verse number="26" style="v"/>Na tate un note' kiangah, ‘Hih bang hihna bang a cih nopna ahi hiam?’ hong cih ciangin
  </para>
  <para style="p">
    <verse number="27" style="v"/>note in, ‘Topa’ paisanna biak piakna ahi hi, bang hang hiam cih leh amah in eite’ innkuante hong khawi-in Izipt mite a thah lai-in Izipt gam sungah Israel innkuante paisan hi,’ na ci ding uh hi,” a ci hi. Mite in a lu uh kunin bia uh hi.
  </para>
  <para style="p">
    <verse number="28" style="v"/>Tua ciangin Topa in Moses leh Aaron a thupiak bangin Israel mite gamta uh hi.
  </para>
  <para style="p">
    <verse number="29" style="v"/>Ama' kumpi tokhom tunga a tu Faro’ tacil-a kipanin thongmial sunga a om a kiman mite’ tacil leh ganhing tacil khempeuh, Izipt gam sunga a om tacil khempeuh, zankim lai takin Topa in vat gawp hi.
  </para>
  <para style="p">
    <verse number="30" style="v"/>Tua zanin Faro leh a nasemte khempeuh leh Izipt mite khempeuh tho uh hi; Izipt gam sungah kahna lianpi om hi, bang hang hiam cih leh khat beek a sih lohna inn khat zong om lo hi.
  </para>
  <para style="p">
    <verse number="31" style="v"/>Amah in Moses leh Aaron zan sap a, “Ding un, keima' mihingte lak panin note leh Israel mite paikhia un; pai un la, na gensa bangun Topa va bia un.
  </para>
  <para style="p">
    <verse number="32" style="v"/>Na gensa bangun na tuuhonte uh leh na bawnghonte uh la un la, pai un; kei zong thupha hong pia un,” a ci hi.
  </para>
  <para style="p">
    <verse number="33" style="v"/>Tua gam panin mite manlangin a sawl khiat nading uh-ah Izipt mite nawhtat mahmah uh hi; bang hang hiam cih leh amaute in, “Eite khempeuh misi i hi hi,” a ci uh hi.
  </para>
  <para style="p">
    <verse number="34" style="v"/>Tua ahih ciangin mite in silngo sawh nai loh a annel lom uh la-in, annel mekna amau’ kuangte puan tawh tunin a liangko uh-ah pua uh hi.
  </para>
  <para style="p">
    <verse number="35" style="v"/>Moses in amaute' tunga a gen bangin Israel mite zong gamta uh hi, bang hang hiam cih leh amaute in Izipt mite'tung panin ngun leh kham kizepnate leh puante ngen uh hi;
  </para>
  <para style="p">
    <verse number="36" style="v"/>amau’ ngette a piak nadingun Topa in Izipt mite’ muhna-ah mite maipha pia hi. Tua bangin amaute in Izipt mite’ na sut uh hi.
  </para>
  <para style="p">
    <verse number="37" style="v"/>Israel mite numei leh naupang kisim loin pasal tul za guk Rameses panin Sukkoth-ah khe-in pai uh hi.
  </para>
  <para style="p">
    <verse number="38" style="v"/>Minam dang tampi leh tuuhon leh bawnghon, ganhing tampi zong amau tawh pai uh hi.
  </para>
  <para style="p">
    <verse number="39" style="v"/>Izipt panin a ken’ uh annel lom panin amaute in silngo sawhloh moh em uh hi, tuate silngo kisawh lo hi, bang hang hiam cih leh, Izipt panin amaute kisawnkhia a, zia-ol tat thei loin amau’ annek ding zong kiging man lo uh hi.
  </para>
  <para style="p">
    <verse number="40" style="v"/>Israel mite Izipt-ah a om uh hun sung in kum za li leh kum sawmthum ahi hi.
  </para>
  <para style="p">
    <verse number="41" style="v"/>Kum za li leh kum sawmthum a cin’ ni teekteekin Izipt leitang panin Topa’ mihonpite paikhia uh hi.
  </para>
  <para style="p">
    <verse number="42" style="v"/>Amaute Izipt leitang panin a paikhiatpih nadingin hih in Topa’ zan vilna ahi hi; tua mah bangin Israel mite khempeuh in amau khang tawntungin Topa’ adingin hih zan mah zan vilna-in nei uh hi.
  </para>
  <para style="p">
    <verse number="43" style="v"/>Topa in Moses leh Aaron' kiangah, “Hih in paisan biakna ngeina kip ahi hi; gamdang mi kuamah in ne lo ding hi;
  </para>
  <para style="p">
    <verse number="44" style="v"/>ahih hangin sum tawh a kilei sila peuhmah in a vun na at khit uh ciangin ne thei ding hi.
  </para>
  <para style="p">
    <verse number="45" style="v"/>Peemta hita leh a kicial nasem hita leh in ne thei lo ding hi.
  </para>
  <para style="p">
    <verse number="46" style="v"/>Inn khat sungah kine ding hi; inn pua-ah a sa na paikhiatpih kei ding uh hi; a guh na kuaitan kei ding uh hi.
  </para>
  <para style="p">
    <verse number="47" style="v"/>Israel mihon khempeuhin hih ding uh hi.
  </para>
  <para style="p">
    <verse number="48" style="v"/>Khual mi khat note' kiangah hong peem a, Topa’ adingin paisan a bawl leh, ama mipih pasal khempeuh a vun ki-at sak un, tua ciangin amah a nai-ah hong pai-in bawl thei ding hi; amah in gam mi khat tawh kibang ding hi. Ahih hangin vun ki-at lo mi kuamah in ne lo ding hi.
  </para>
  <para style="p">
    <verse number="49" style="v"/>Gam mi leh note' lakah hong peem khual mi’ adingin ngeina khat bek om ding hi,” a ci hi.
  </para>
  <para style="p">
    <verse number="50" style="v"/>Tua bangin Israel mite khempeuh in hih uh hi; Topa in Moses leh Aaron a thupiak bangin amaute in hih uh hi.
  </para>
  <para style="p">
    <verse number="51" style="v"/>Tua ni teekteekin Topa in Israel mite a honpi-un Izipt gam panin paikhiatpih hi.
  </para>
  <chapter number="13" style="c"/>
  <para style="p">
    <verse number="1" style="v"/>Topa in Moses' kiangah,
  </para>
  <para style="p">
    <verse number="2" style="v"/>“Keima' tungah tacil khempeuh hong ap in; Israel mihingte' lakah, mihing hita leh ganhing hita leh, naubu a hong masa pen peuhpeuh in keima aa ahi hi,” a ci hi.
  </para>
  <para style="p">
    <verse number="3" style="v"/>Moses in mite' tungah, “Salsuahna gam, Izipt panin na paikhiat uh hih ni phawk un, bang hang hiam cih leh Topa in vangliatna khut tawh hih mun panin note hong paikhiatpih hi; silngo sawh anlum kine lo ding hi.
  </para>
  <para style="p">
    <verse number="4" style="v"/>Abib kha, tu ni-in note a paikhia ding na hi uh hi.
  </para>
  <para style="p">
    <verse number="5" style="v"/>Amah in note' tungah piak dinga na pate’ tungah a ciam, bawngnawi leh khuaizu a luan’na leitang, Kanaan mite, Hit mite, Amor mite, Hiv mite leh Jebus mite’ leitangah Topa in note hong paipih ciangin hih kha sungin hih bangin pawina hih ding uh hi.
  </para>
  <para style="p">
    <verse number="6" style="v"/>Note in silngo sawhloh anlum ni sagih sung na ne ding uh a, a ni sagih ni-in Topa adingin pawi khat om ding hi.
  </para>
  <para style="p">
    <verse number="7" style="v"/>Silngo sawhloh anlum ni sagih sung kine ding hi; note' tungah silngo sawh anlum kimu lo ding hi, note’ huang sung khempeuhah note’ tung panin silngo kimu lo ding hi.
  </para>
  <para style="p">
    <verse number="8" style="v"/>Tua ni-in na tapa kiangah, ‘Izipt panin ka paikhiat lai-in Topa in kei adinga hong hihsakna hang hi,’ ci-in na gen ding hi.
  </para>
  <para style="p">
    <verse number="9" style="v"/>Na kam in Topa’ thu kham a gen tawntung theihna dingin hih in na khut tungah lim, na mitte kikalah phawkna khat hi ding hi; bang hang hiam cih leh Topa in a vangliatna khut tawh hih mun panin nang hong paikhiatpih hi.
  </para>
  <para style="p">
    <verse number="10" style="v"/>Tua ahih ciangin note in a kiseh hunin kum khat pan kum khat, hih biakna ngeina kip na zui ding uh hi.
  </para>
  <para style="p">
    <verse number="11" style="v"/>“Amah in note leh na pate uh tungah a ciam bangin, Topa in Kanaan leitangah note hong paipih hun ciang leh note' tungah tua gam hong piak ciangin,
  </para>
  <para style="p">
    <verse number="12" style="v"/>note in naubu a hong masa khempeuh Topa’ adingin na tuam koih ding uh hi. Na ganhing uh a tacil a pa khempeuh in Topaaa hi ding hi.
  </para>
  <para style="p">
    <verse number="13" style="v"/>La a tacil peuhmah tuuno khat tawh na tanh ding uh hi, tua bang hi loin na tat kei ding uh leh a ngawg na kuaitan ding uh hi. Note’ tapate lak panin tacil peuhmah na tanh ding uh hi.
  </para>
  <para style="p">
    <verse number="14" style="v"/>Hong pai ding hunah na tapa in, ‘Hih in bang a cih nopna ahi hiam?’ ci-in nang hong dot ciangin, nangmah in ama' kiangah, ‘Salsuahna, Izipt panin Topa in vangliatna tawh eite hong paikhiatpih hi.
  </para>
  <para style="p">
    <verse number="15" style="v"/>Bang hang hiam cih leh Faro in eite paisak ding a nial tentan ciangin Izipt gamsunga tacil khempeuh, mihing tacil leh ganhing tacil khempeuh Topa in that hi. Tua ahih ciangin naubu a hong masa a pa khempeuh Topa' tungah biakna-in ka pia uh hi; ahih hangin ka tapate uh sung pan tacil khempeuh ka tanh uh hi,’ na ci ding hi,
  </para>
  <para style="p">
    <verse number="16" style="v"/>Tua in na khut tung-a om ciamtehna lim ahih kei leh na mitte kikal-a talsuante bang hi ding hi; bang hang hiam cih leh Topa in a vangliatna tawh Izipt panin eite hong paikhiatpih hi,” a ci hi.
  </para>
  <para style="p">
    <verse number="17" style="v"/>Faro in mite a paisak ciangin, lampi tom pen hita se leh, Pasian in Filistia gam tawnin amaute paipih lo hi; bang hang hiam cih leh Pasian in, “Amaute in gal a tuah ciangin mite kisikin Izipt-ah ciahkik kha ding hi,’ a ci hi.
  </para>
  <para style="p">
    <verse number="18" style="v"/>Ahih hangin Pasian in San Tuipi lam manawhin gamlak lamah mite kot paipih hi. Israel mite galdo dingin kithawisa-in Izipt leitang panin pai to uh hi.
  </para>
  <para style="p">
    <verse number="19" style="v"/>Moses in Josef' guhte paipih hi; bang hang hiam cih leh Josef in Israel mite' tungah thupi takin ciam a, “Note' kiangah Pasian hong hawh ding hi; tua ciangin note in hih lai panin keima' guhte na pua ding uh hi,” a ci hi.
  </para>
  <para style="p">
    <verse number="20" style="v"/>Sukkoth panin amaute pai lai uh a, gamlak nawl, Etham-ah giahphual sat uh hi.
  </para>
  <para style="p">
    <verse number="21" style="v"/>Amaute in sun hita leh zan hita leh khualzinin a pai theih nadingun sun-in amaute lam a lak dingin meii khuam khat tawh, zan-in amaute khuavak a pia dingin mei khuam khat tawh, amaute’ mai-ah Topa pai hi;
  </para>
  <para style="p">
    <verse number="22" style="v"/>sun-a meii khuam leh zan-a mei khuamte in mite’ mai panin paikhia lo hi.
  </para>
  <chapter number="14" style="c"/>
  <para style="p">
    <verse number="1" style="v"/>Tua ciangin Topa in Moses' kiangah,
  </para>
  <para style="p">
    <verse number="2" style="v"/>“Israel mite kihei kikin Migdol leh tuipi kikal, Pihahiroth-mai, Baalzefon nisuahna lamah giahphual a sat ding gen in; tuipi gei, tua gal khatah giahphual na sat ding hi.
  </para>
  <para style="p">
    <verse number="3" style="v"/>Bang hang hiam cih leh Faro in Israel’ thu tawh kisai genin, ‘Gam sungah amaute tangciak uh hi; gamlak in amaute khuhcip khin hi,’ ci ding hi.
  </para>
  <para style="p">
    <verse number="4" style="v"/>Keimah in Faro’ lungsim khauhsakin, amah in amaute delh ding a, Faro leh a mi honpite khempeuh ka zawhna hangin minthan’na ka ngah ding hi; keimah in Topa ka hihna thu Izipt mite in thei ding uh hi,” a ci hi. Amaute tua mah bangin gamta uh hi.
  </para>
  <para style="p">
    <verse number="5" style="v"/>Mite tai khin zo hi, ci-in Izipt kumpipa kiangah a kigen ciangin, Faro leh ama nasemte’ ngaihsutna kikhel a, amaute in, “Eite’ na hong sep nading panin Israel i pai khiatsak, hih banga i gamtat bang himawk ahi hiam?” ci uh hi.
  </para>
  <para style="p">
    <verse number="6" style="v"/>Tua ahih ciangin amah in a leeng kithawi sakin ama galkapte la-in,
  </para>
  <para style="p">
    <verse number="7" style="v"/>a kitengkhia leeng za guk leh Izipt leeng khempeuh a ukte tawh kuan khawm hi.
  </para>
  <para style="p">
    <verse number="8" style="v"/>Topa in Izipt kumpipa Faro’ lungsim khauhsak a, amaute kithamuanna tawh a paikhiat laitakun amah in Israel mite delh hi.
  </para>
  <para style="p">
    <verse number="9" style="v"/>Izipt mite ahi, Faro’ sakolte, leengte, ama sakol tuangte leh a galkapte in amaute delh uh a, amaute giahphual satin tuipi-ah a omna uh, Pihahiroth gei, Baalzefon nisuahna lam munah pha uh hi.
  </para>
  <para style="p">
    <verse number="10" style="v"/>Faro hong nai ciangin Israel mite khuadak to uh hi, en in, amaute' nungah Izipt mite hong kuan hi; amaute lau mahmah uh hi. Topa' tungah Israel mite kiko uh hi;
  </para>
  <para style="p">
    <verse number="11" style="v"/>amaute in Moses' kiangah, “Izipt-ah han a om loh manin gamlakah a si dingin kote hong paikhiatpih na hi hiam? Izipt panin paikhiatpihna tawh kote' tungah bang hong bawl na hi hiam?
  </para>
  <para style="p">
    <verse number="12" style="v"/>‘Kote hong hici omsak in la, Izipt mite’ na hong semsak in,’ ci-in Izipt-ah nang' tungah hong gen hi lo ka hi uh hiam? Bang hang hiam cih leh gamlak-a sih sangin Izipt mite’ na sep ding pen kote’ adingin hoih zaw ding hi,” a ci uh hi.
  </para>
  <para style="p">
    <verse number="13" style="v"/>Moses in mite' tungah, “Kihta kei un, kip takin ding un, amah in note adingin tu ni-a hong sep ding Topa’ hotkhiatna mu un; bang hang hiam cih leh tu ni-a na muh uh Izipt mite, note in na mukik nawn kei ding uh hi.
  </para>
  <para style="p">
    <verse number="14" style="v"/>Topa in note adingin hong dosak ding a, note ahih leh na om hithiat ding uh hi bek hi,” a ci hi.
  </para>
  <para style="p">
    <verse number="15" style="v"/>Topa in Moses' kiangah, “Bang hangin kei' tungah hong kiko na hi hiam? Israel mite mainawt-in a pai ding gen in.
  </para>
  <para style="p">
    <verse number="16" style="v"/>Israel mite in leikeu tung tawnin tuipi a kantan theih nadingin na ciangkhut laamto in la, tuipi tungah na khut zan-in khenkham in.
  </para>
  <para style="p">
    <verse number="17" style="v"/>Amau’ nungah amaute hong pai-in, keimah in Faro leh a mi honpite khempeuh, a leengte, a sakol tuangte ka zawhna hangin minthan’na ka ngah nading hi. Keimah in Izipt mite’ lungsim ka khauhsak ding a, amaute in hong nungdelh ding uh hi.
  </para>
  <para style="p">
    <verse number="18" style="v"/>Faro leh ama' leengte leh ama' sakol tuangte ka zawhna hangin minthan’na ka ngah khit ciangin keimah in Topa ka hihna thu Izipt mite in thei ding uh hi,” a ci hi.
  </para>
  <para style="p">
    <verse number="19" style="v"/>Tua ciangin Israel honpite' mai-ah a pai Pasian’ vantungmi kikhin-in amaute' nungah pai hi; amaute' mai panin meii khuam kikhinin amaute' nung-ah ding a,
  </para>
  <para style="p">
    <verse number="20" style="v"/>Izipt honpite leh Israel honpite' kikal-ah pai hi. Tua lai-ah meii leh khuamial om hi; zan tawntung khat leh khat kinai kha loin zingsang khua hong vak hi.
  </para>
  <para style="p">
    <verse number="21" style="v"/>Tua ciangin Moses in tuipi tungah a khut zan hi; Topa in zan tawntung nisuahna huihpi hat tawh tuipi leh luan’sakin, tuipi pen leikeu-in bawl a, tuite kikhen hi.
  </para>
  <para style="p">
    <verse number="22" style="v"/>Israel mite tuipi laizang leikeu tungah pai uh a, amau' taklam leh veilam-ah kawm bangin tuite om hi.
  </para>
  <para style="p">
    <verse number="23" style="v"/>Izipt mite ahi, Faro’ sakolte khempeuh, ama' leengte, leh ama' sakol tuangte in delh in tuipi laizang amaute' nungah pai uh hi.
  </para>
  <para style="p">
    <verse number="24" style="v"/>Zingsang ciangin Topa in mei leh meii khuam sung panin Izipt mi honpite en sukin, Izipt mi honpite phial gawp a,
  </para>
  <para style="p">
    <verse number="25" style="v"/>amau’ leeng peite tumsak ahih manin man bekbak-in hawl uh hi; Izipt mite in, “Israel’ mai panin tai ni; bang hang hiam cih leh Izipt mite' lang pangin Topa in amau’ adingin do hi,” ci uh hi.
  </para>
  <para style="p">
    <verse number="26" style="v"/>Tua ciangin Topa in Moses' kiangah, “Izipt mite'tung, amau' leengte' tung, amau' sakol tuangte' tungah tui hong luan’ kik theih nadingin tuipi tungah na khut zan in,” a ci hi.
  </para>
  <para style="p">
    <verse number="27" style="v"/>Tua ahih ciangin Moses in tuipi tungah a khut zan a, a zingsang khuavak ciangin a luan’ ngei bangin tuipi luangkik hi; tua sungah Izipt mite tai uh a, Topa in tuipi laizangah Izipt mite tui tumsak hi.
  </para>
  <para style="p">
    <verse number="28" style="v"/>Tui hong luangkikin leengte leh sakol tuangte leh tuipi sungah amaute a delh Faro’ mi honpite khempeuh tuum hi; amaute khat zong suakta lo hi.
  </para>
  <para style="p">
    <verse number="29" style="v"/>Ahih hangin tuipi kantanin leikeu tungah Israel mite pai uh a, amau' taklam leh veilam-ah kawm bangin tuite om hi.
  </para>
  <para style="p">
    <verse number="30" style="v"/>Topa in tua bangin Izipt mite’ khut sung panin tua ni-in Israelte honkhia hi; tuipi gei-ah Izipt mi a site Israel mite in mu uh hi.
  </para>
  <para style="p">
    <verse number="31" style="v"/>Israelte in Izipt mite' tungah Topa’ bawl nasepna lianpi mu uh a, mite in Topa zahtak uh hi; amaute in Topa leh ama' nasem Moses um uh hi.
  </para>
  <chapter number="15" style="c"/>
  <para style="p">
    <verse number="1" style="v"/>Tua ciangin Moses leh Israel mite in Topa' tungah hih la sa uh a, “Topa tungah la ka sa ding hi, amah in minthangin zo khin a, amah in sakol leh a tuangpa tuipi sungah lawn hi.
  </para>
  <para style="p">
    <verse number="2" style="v"/>Topa in ka hatna leh ka lungdamna hi a, amah in keima' kihotkhiatna suak khin hi; hih in keima' Pasian hi, amah ka phat ding hi, ka pa’ Pasian hi, amah ka liansak ding hi.
  </para>
  <para style="p">
    <verse number="3" style="v"/>Topa in gal hang mi hi a, Topa in ama' min ahi hi.
  </para>
  <para style="p">
    <verse number="4" style="v"/>“Faro’ leengte leh a galkap honpite amah in tuipi sungah lawn a, a kitengkhia ama uliante San Tuipi sungah tum hi.
  </para>
  <para style="p">
    <verse number="5" style="v"/>Tui in amaute tuum a, suangtum bangin a thukna sungah amaute kiasuk uh hi.
  </para>
  <para style="p">
    <verse number="6" style="v"/>Topa aw, na taklam khut, vangliatna-ah minthang hi, Topa aw, na taklam khut in galte thehthang hi.
  </para>
  <para style="p">
    <verse number="7" style="v"/>Nangma' vangliatna tawh nangmah in na langte na lawnthal hi; nang in na hehna na khah khia a, tua in amaute buhkung bangin kangtum hi.
  </para>
  <para style="p">
    <verse number="8" style="v"/>Na nak ging tawh tuite kiciangto a, tuite a lom-in kawm bangin ding to hi; tuipi sungah tui thukpi khal hi.
  </para>
  <para style="p">
    <verse number="9" style="v"/>Galte in, ‘ka delh dinga, ka pha ding hi. A nate uh ka hawm ding a, ka deih zahzah-in tuate ka tang ding hi. Ka namsau ka dok ding a, ka khut in amaute susia ding hi,’ ci hi.
  </para>
  <para style="p">
    <verse number="10" style="v"/>Nang in na huih tawh na mut a, tuipi in amaute tuum hi; a kihtakhuai tui sungah haknaw bangin amaute tum uh hi.
  </para>
  <para style="p">
    <verse number="11" style="v"/>“Topa aw, pasiante' lakah kua in nang tawh kibang ahi hiam? Kua in nang tawh kibangin, siangthona-ah lianin, minthang nasepna-ah kihtakhuai-in, nalamdang sem ahi hiam?
  </para>
  <para style="p">
    <verse number="12" style="v"/>Nang in na taklam khut na zan a, leitung in amaute nawmvalh hi.
  </para>
  <para style="p">
    <verse number="13" style="v"/>“Nangmah in na ciamsa zui-in na tatkhiatsa mite na paipih hi, nangmah in na hatna tawh a siangtho na omna-ah amaute lam na lak hi.
  </para>
  <para style="p">
    <verse number="14" style="v"/>Mite in za khin uh a, amaute liing uh hi; Filistia-ah a teng mite gimna in mancip hi.
  </para>
  <para style="p">
    <verse number="15" style="v"/>Tu-in Edom ukpite lungkia uh a, Moab makaite, liin’na in mancip hi; Kanaan-ah a teeng mite khempeuh tuisuak khin uh hi.
  </para>
  <para style="p">
    <verse number="16" style="v"/>Launa leh kihtakna amau' tungah tung a, nangmah' thahat vangliatna hangin amaute suangtum bangin taang loin om uh a, Topa aw, nangma' mite in a khen’ mateng, nangma' leisa mite in a khen’ mateng, amaute khikcip uh hi.
  </para>
  <para style="p">
    <verse number="17" style="v"/>Nang in amaute hong paipihin nangma' mual tungah amaute na suan ding a, Topa aw, nangma' om nading mun-a na bawlsa munah, Topa aw, na khutte in a phuhsa na biakinn-ah, na koih ding hi.
  </para>
  <para style="p">
    <verse number="18" style="v"/>Topa in uk tawntung ding hi,” a ci uh hi.
  </para>
  <para style="p">
    <verse number="19" style="v"/>Bang hang hiam cih leh Faro’ sakolte ama' leengte tawh, a sakol tuangte tuipi sungah a pai ciangin, Topa in tuipi tuite amaute tuumsak kik hi; ahih hangin Israel mite tuipi laizang leikeu tungah pai uh hi.
  </para>
  <para style="p">
    <verse number="20" style="v"/>Tua ciangin Aaron’ sanggamnu, numei kamsang, Miriam in a khut-ah khuang khat tawi hi; ama' nungah numeite khempeuh lamin khuang tawh zui uh hi.
  </para>
  <para style="p">
    <verse number="21" style="v"/>Miriam in amaute la sak hi:
  </para>
  <para style="p">
    <verse number="22" style="v"/>Tua ciangin Moses in San Tuipi panin Israel mite paipih suak a, amaute Shur gamlakah pai uh hi; gamlak-ah amaute ni thum pai uh a, tui mu lo uh hi.
  </para>
  <para style="p">
    <verse number="23" style="v"/>Amaute Marah a tun’ uh ciangin a tui kha ahih manin Marah tui dawn thei lo uh hi; tua ahih manin Marah ci-in min kiphuak hi.
  </para>
  <para style="p">
    <verse number="24" style="v"/>Moses' tungah mite phun uh a, “Bang dawn ding i hi hiam?” ci uh hi.
  </para>
  <para style="p">
    <verse number="25" style="v"/>Topa’ tungah amah kiko hi; Topa in singkung khat amah lak a, amah in tui sungah tua sing lawn a, tui lim hong suak pah hi.
  </para>
  <para style="p">
    <verse number="26" style="v"/>“Note in Topa na Pasian’ thu lim takin na ngaih uh a, ama' maiah a man nate hih-in, ama' thupiakte don a, ama' ngeina kipte khempeuh na zuih uh leh, Izipt mite' tungah ka tun’sak natnate khat beek note' tungah kong tungsak kei ding hi; bang hang hiam cih leh keimah in Topa, note hong damsakpa ka hi hi,” a ci hi.
  </para>
  <para style="p">
    <verse number="27" style="v"/>Tua ciangin amaute ciktui sawm-le-nih leh nisuh kung sawmsagih a omna mun Elim tung uh hi; tui gei tua mun-ah amaute in giahphual sat uh hi.
  </para>
  <chapter number="16" style="c"/>
  <para style="p">
    <verse number="1" style="v"/>Amaute Elim panin ding khia uh a, Izipt leitang panin a paikhiat zawh uh a kha nihna ni sawm-le-nga ni-in Elim leh Sinai kikal-a om Sin gamlakah Israel mi honpite khempeuh tung uh hi.
  </para>
  <para style="p">
    <verse number="2" style="v"/>Gamlakah Moses leh Aaron' tungah Israel mihon buppi phun uh a,
  </para>
  <para style="p">
    <verse number="3" style="v"/>amaute' tungah, “Kote sabeel phungah tu-in ka kham takun an ka nek lai-un Izipt leitangah Topa in hong that khin hi zaw ta leh; bang hang hiam cih leh mihon buppi gilkialna tawh a that dingin note in gamlakah nong paikhiatpih uh hi,” a ci uh hi.
  </para>
  <para style="p">
    <verse number="4" style="v"/>Tua ciangin Topa in Mose' kiangah, “En in, note adingin vantung panin an kong zusak ding hi; keima' thu a zuih uh leh a zuih loh uh ka theihtel nadingin mite paikhia-in ni simin ni khat kham khop ding kaikhawm ding uh hi.
  </para>
  <para style="p">
    <verse number="5" style="v"/>A ni guk ni-in mite in amau’ ciahpihte a bawl uh ciangin nisim-a a khop ngei zah nih pha ding hi,” a ci hi.
  </para>
  <para style="p">
    <verse number="6" style="v"/>Tua ahih ciangin Moses leh Aaron in Israel mite' tungah, “Nitak ciangin Izipt leitang panin note hong paikhiatpihpa in Topa a hihna na thei ding uh a,
  </para>
  <para style="p">
    <verse number="7" style="v"/>Topa’ tunga na phunna uh amah in za khin ahih manin zingsang ciangin Topa’ minthan’na na mu ding uh hi. Bang hang hiam cih leh kote’ tungah na phun theih nadingun kote in a bang hi mawk ka hi uh hiam?” a ci uh hi.
  </para>
  <para style="p">
    <verse number="8" style="v"/>Moses in, “Ama' tungah na phunnate uh Topa in a zakna hangin, Topa in note' tungah nitakin nek ding sa, zingsangin kham tak-a na nek ding uh an hong piak ciangin—kote in a bang hi mawk ka hi uh hiam? Note’ phunnate in kote’ tung hi loin Topa’ tung ahi hi,” a ci hi.
  </para>
  <para style="p">
    <verse number="9" style="v"/>Moses in Aaron’ kiangah, “Israel mihon buppi' tungah, ‘Amah in note’ phunnate za khin ahih manin Topa’ mai a nai-ah hong pai un,’ ci in,” a ci hi.
  </para>
  <para style="p">
    <verse number="10" style="v"/>Israel mihon buppi' tungah Aaron in thu a gen lai takin, amaute in gamlak lam en uh hi, en in, meii sungah Topa’ minthan’na hong kilang hi.
  </para>
  <para style="p">
    <verse number="11" style="v"/>Topa in Moses' kiangah,
  </para>
  <para style="p">
    <verse number="12" style="v"/>“Israel mite’ phunnate ka za khin hi; amaute' kiangah, ‘Khuamui ciangin note in sa na ne ding uh a, zingsang ciangin an na kham ding uh hi; tua ciangin keimah in Topa na Pasian uh ka hihna na thei ding uh hi,’ ci in,” a ci hi.
  </para>
  <para style="p">
    <verse number="13" style="v"/>Nitak ciangin vamimte hong tungin giahphual tuam hi; zingsang ciangin giahphual kiim-ah daitui kia hi.
  </para>
  <para style="p">
    <verse number="14" style="v"/>Daitui a kap ciangin gamlak lei maitang tungah a pa dildel a, a khal, vukkhal banga a pa dildel leitungah om hi.
  </para>
  <para style="p">
    <verse number="15" style="v"/>Israel mite in a muh uh ciangin amaute khat leh khat in, “Bang ahi hiam?” kici uh hi. Bang hang hiam cih leh amaute in tua pen bang hiam cih thei lo uh hi. Moses in amaute' kiangah, “Topa in nek dinga note' tungah hong piak an ahi hi.
  </para>
  <para style="p">
    <verse number="16" style="v"/>Topa’ thupiak in hih bang hi: ‘Note in na milip-un na kham zah ding uh khawm un; note in na puanbuk sung uh-ah a om mi zah tawh kituakin mi khat in lawhta khat ciat na la ding uh hi,’ ci hi,” ci-in a gen hi.
  </para>
  <para style="p">
    <verse number="17" style="v"/>Tua mah bangin Israel mite gamta uh hi; amaute in kaikhawm uh a, kimkhat in tam, kimkhat in tawm kaikhawm hi.
  </para>
  <para style="p">
    <verse number="18" style="v"/>Ahih hangin amaute in lawhta khat tawh a teh uh ciangin a tam a kaikhawmpa aa dim val lo a, tawm a kaikhawmpa’ aa dim lah lo hi; a milip-in a kham zah ding khawm uh hi.
  </para>
  <para style="p">
    <verse number="19" style="v"/>Moses in amaute' kiangah, “Kuamah in zingsang dong koih kei hen,” a ci hi.
  </para>
  <para style="p">
    <verse number="20" style="v"/>Ahih hangin amaute in Moses’ thu ngai lo uh hi; mi pawl khat in zingsang dong koih uh a, than omin ning hi; amaute' tungah Moses heh hi.
  </para>
  <para style="p">
    <verse number="21" style="v"/>Zingsang simin amaute in a kham zah ding ciat uh khawm uh hi; ahih hangin ni a sat ciangin tuisuak hi.
  </para>
  <para style="p">
    <verse number="22" style="v"/>A ni guk ni-in amaute in an a zah nih, lawhta nih ciat, khawm uh hi; mihon makaite khempeuh hong pai-in Moses' kiangah a gen uh ciangin,
  </para>
  <para style="p">
    <verse number="23" style="v"/>amah in amaute' kiangah, “Hih in Topa’ hong thupiak ahi hi: ‘Zing ciang pen a thupi-a tawlngak ni, Topa’ adingin sabbath siangtho ni ahi hi; na em dingte uh em-in, na huan dingte uh huan un la, a om lai teng zingsang ciang dong koih un,’ ci hi,” ci-in a gen hi.
  </para>
  <para style="p">
    <verse number="24" style="v"/>Tua ahih ciangin amaute in Moses’ sawl bangin zingsang dong koih uh hi; ning lo a, a sungah thante om lo hi.
  </para>
  <para style="p">
    <verse number="25" style="v"/>Moses in , “Tu ni-in ne un, tu ni-in Topa adingin sabbath ahi hi; tu ni-in gamlakah na mu kei ding uh hi;
  </para>
  <para style="p">
    <verse number="26" style="v"/>Note in ni guk sung na khawm ding uh hi; ahih hangin sabbath ni ahi a ni sagih ni-in bang mah om lo ding hi,” a ci hi.
  </para>
  <para style="p">
    <verse number="27" style="v"/>A ni sagih ni-in a kaikhawm dingin mi pawl khat kuan khia uh a, amaute in bangmah mu lo uh hi.
  </para>
  <para style="p">
    <verse number="28" style="v"/>Topa in Moses' kiangah, “Ka thupiakte leh ka thute zuih ding bang tan vei nial ding na hi hiam?
  </para>
  <para style="p">
    <verse number="29" style="v"/>Thei in! Topa in nang' tungah sabbath hong pia zo hi, tua ahih ciangin a ni guk ni-in amah in nang' tungah ni nih ading an hong pia hi; note na milip-un nomau' omna ciatah om un, a ni sagih ni-in ama' omna panin kuamah paikhia kei hen,” a ci hi.
  </para>
  <para style="p">
    <verse number="30" style="v"/>Tua ahih ciangin a ni sagih ni-in mite tawlnga hi.
  </para>
  <para style="p">
    <verse number="31" style="v"/>Tu-in Israel mite in a min manna ci uh hi; tua pen nannan tang tawh kibangin, a meel kang a, a limna pen, khuaizu tawh a kibawl mohpheng tawh kibang hi.
  </para>
  <para style="p">
    <verse number="32" style="v"/>Moses in, “Hih in Topa’ thupiaksa ahi hi: ‘Izipt leitang panin note kong paikhiatpih lai-in gamlakah note kong vakna an amaute in a muh theih nadingun na khang tawntungun lawhta dim khat kem un,’ ci hi,” ci-in a gen hi.
  </para>
  <para style="p">
    <verse number="33" style="v"/>Moses in Aaron’ kiangah, “Beel khat la in la, tua sungah manna lawhta dim khat koih in la, na khang tawntungun a kikem dingin Topa’ mai-ah koih in,” a ci hi.
  </para>
  <para style="p">
    <verse number="34" style="v"/>Topa in Moses a thupiak bangin Aaron in kep dingin Tecipan’na mai-ah koih hi.
  </para>
  <para style="p">
    <verse number="35" style="v"/>Amaute' teen’ theih nading leitang a tun’ mateng, kum sawmli sung Israel mite in manna ne uh hi; amaute Kanaan gamgi a tun’ matengun manna ne uh hi.
  </para>
  <para style="p">
    <verse number="36" style="v"/>(Lawhta khat in seu khat seh-sawm-suah-seh-khat ahi hi.)
  </para>
  <chapter number="17" style="c"/>
  <para style="p">
    <verse number="1" style="v"/>Topa’ thupiak bangin Israel mihon khempeuh Sin gamlak panin giahphual a ban banin sat uh a, Refidim-ah phual sat uh hi; ahih hangin mite’ dawn ding tui om lo hi.
  </para>
  <para style="p">
    <verse number="2" style="v"/>Tua ahih ciangin mite in Moses’ mawhna zong uh a, “Tui dawn ding hong pia in,” ci uh hi. Moses in amaute' kiangah, “Bang hangin kei tungah mawhna hong zong na hi uh hiam? Bang hangin Topa ze-et na hi uh hiam?” ci hi.
  </para>
  <para style="p">
    <verse number="3" style="v"/>Ahih hangin tua mun-ah tui duhin mite dangtak uh a, Moses tungah mite phun-in, “Kote leh ka tate uh leh ka ganhingte uh dangtakin a si dingin bang hangin Izipt panin kote hong paipih to na hi hiam?” ci uh hi.
  </para>
  <para style="p">
    <verse number="4" style="v"/>Tua ahih ciangin Topa' tungah Moses kiko a, “Hih mite bang cih ding ka hi hiam? Suang tawh kei hong deeng dingin amaute kithawi uh hi,” a ci hi.
  </para>
  <para style="p">
    <verse number="5" style="v"/>Topa in Moses' kiangah, “Israel upate pawl khat samin mite mai-ah pai in; Nail na satna ciangkhut na khut-in tawi in la, pai in.
  </para>
  <para style="p">
    <verse number="6" style="v"/>En in, Horeb-a suangpi-ah nangma' mai-ah ka ding ding hi; nang in suangpi na sat ding a, mite in tui a dawn theih nadingin tua suang panin tui hong phul khia ding hi,” a ci hi. Isarel upate’ muhna-ah tua mah bangin Moses gamta hi.
  </para>
  <para style="p">
    <verse number="7" style="v"/>Israel mite’ mawh zon’na leh amaute in Topa ze-etin, “Eite' lakah Topaom hiam om lo hiam?” a cihna hangun, amah in tua mun pen Massah leh Meribah ci-in min phuak hi.
  </para>
  <para style="p">
    <verse number="8" style="v"/>Tua ciangin Amalek mite hong pai-in Israel mite tawh Refidim-ah kido uh hi.
  </para>
  <para style="p">
    <verse number="9" style="v"/>Moses in Joshua' kiangah, “Eite adingin mi teel in la, paikhia-in Amalek mite tawh kido in; zing ciangin ka khut sungah Pasian' ciangkhut tawh mual dawn-ah ka ding ding hi,” a ci hi.
  </para>
  <para style="p">
    <verse number="10" style="v"/>Tua ahih bangin Joshua gamta a, Amalekte tawh kido uh hi, Moses, Aaron leh Hurte mual dawn ah paito uh hi.
  </para>
  <para style="p">
    <verse number="11" style="v"/>Moses in a khut a san’sak peuhmah ciangin Israel in neh hi; amah in a khut a niamsak peuhmah ciangin Amalekte in neh hi.
  </para>
  <para style="p">
    <verse number="12" style="v"/>Ahih hangin Moses a khut kham hi; tua ahih ciangin amaute in suangtum khat la-in ama' nuai-ah koih uh a, tua tungah amah tu a, Aaron leh Hur in a pang khat tuak panin ama' khutte len uh hi; tua ahih ciangin nitum mateng ama' khutte kip hi.
  </para>
  <para style="p">
    <verse number="13" style="v"/>Joshua in Amalek leh ama' mite namsau tawh vat maai hi.
  </para>
  <para style="p">
    <verse number="14" style="v"/>Topa in Moses' kiangah, “Keimah in vantung nuai khempeuh panin Amalek mite a kiphawkna ka phiat siangtho nading thu phawk nadingin hih thu laibu sung khatah gelh in la, Joshua’ kiangah genkik in,” a ci hi.
  </para>
  <para style="p">
    <verse number="15" style="v"/>Moses in biakna tau khat lamin a min dingin Topa in keima' zawhna lim ahi hi, ci-in phuak a,
  </para>
  <para style="p">
    <verse number="16" style="v"/>“Topa’ dial len in! Topa in a khang khangin Amalek mite do ding hi,” a ci hi.
  </para>
  <chapter number="18" style="c"/>
  <para style="p">
    <verse number="1" style="v"/>Moses’ sungpa, Midian siampi Jethro in Moses leh ama' mi Israelte’ adingin Pasian’ bawlsa khempeuh, Topa in Izipt panin Israel mite a paikhiatpihna thu za hi.
  </para>
  <para style="p">
    <verse number="2" style="v"/>-
  </para>
  <para style="p">
    <verse number="3" style="v"/>Tu-in Moses' sungpa Jethro in, amah in a sawl kik khit-a kipanin Moses’ zi Zipporah leh ama' tapa nihte kem a, a khat min in Gershom ahi hi (Bang hang hiam cih leh amah in, “Gam dangah peemta ka hi hi,” ci hi),
  </para>
  <para style="p">
    <verse number="4" style="v"/>a dang khat’ min in Eliezer ahi hi (bang hang hiam cih leh amah in, “Ka pa’ Pasian in keimah hong huhpa hi a, Faro’ namsau panin kei hong honkhia hi,” ci hi.)
  </para>
  <para style="p">
    <verse number="5" style="v"/>Pasian’ mual tungah giahphual a satna gamlak Moses' kiangah ama' tapate leh a zi tawh, Moses' sungpa Jethro hong pai hi.
  </para>
  <para style="p">
    <verse number="6" style="v"/>Mi khat in Moses' kiangah, “En in, na zi leh a tapa nihte tawh nang' kiangah na sungpa Jethro hong pai hi,” a cih ciangin
  </para>
  <para style="p">
    <verse number="7" style="v"/>a sungpa dawn dingin Moses paikhia a, zahtakna pia-in amah nam hi; amaute khat leh khat omzia kidong tuak uh a, puanbuk sungah pai uh hi.
  </para>
  <para style="p">
    <verse number="8" style="v"/>Tua ciangin Moses in a sungpa' kiangah Topa in Israel mite hangin Faro tung leh Izipt mite' tungah a bawlte khempeuh, lampi-ah amau' tungah a tung haksatna khempeuh leh Topa in amaute a hotkhiatna thu gen hi.
  </para>
  <para style="p">
    <verse number="9" style="v"/>Izipt mite’ khut sung panin amah in amaute a khahkhiatna, Israel mite' tungah Topa in a hoih a bawlte khempeuh hangin Jethro lungdam hi.
  </para>
  <para style="p">
    <verse number="10" style="v"/>Jethro in, “Izipt mite leh Faro' khut sung panin note hong khahkhia Topa in thupha ngah ta hen.
  </para>
  <para style="p">
    <verse number="11" style="v"/>Topa in pasian khempeuh sangin a liat zawkna tu-in ka thei hi, bang hang hiam cih leh mite' tungah kiphatsakna tawh Izipt mite a gamtat lai takin amah in Iziptte’ khut nuai panin mite khahkhia hi,” a ci hi.
  </para>
  <para style="p">
    <verse number="12" style="v"/>Moses’ sungpa Jethro in Pasian' tungah meihal biakna leh biak piakna bawl hi; Pasian’ mai-ah Moses’ sungpa tawh an a ne dingin Israel upate khempeuh tawh Aaron hong pai hi.
  </para>
  <para style="p">
    <verse number="13" style="v"/>A zing ciangin mite thukhen dingin Moses tu a, zingsang a kipan nitak dongin Moses’ kiim-ah mite ding uh hi.
  </para>
  <para style="p">
    <verse number="14" style="v"/>Mihingte adingin ama' hihte khempeuh Moses’ sungpa in a muh ciangin, amah in, “Mihingte' adinga nang' sep hih in bang ahi hiam? Bang hangin nang bek tu a, zingsanga kipan nitak dongin na kiim-ah mite khempeuh ding ahi uh hiam?” a ci hi.
  </para>
  <para style="p">
    <verse number="15" style="v"/>Moses in a sungpa' kiangah, “Bang hang hiam cih leh Pasian’ deihna kan dingin kei' kiangah mite hong pai hi;
  </para>
  <para style="p">
    <verse number="16" style="v"/>amaute in thu a neih uh ciangin kei' kiangah hong pai uh a, mi khat leh a vengpa' kikal-ah thu ka khen a, Pasian’ ngeina kipte leh ama' thukhennate amaute ka theisak hi,” a ci hi.
  </para>
  <para style="p">
    <verse number="17" style="v"/>Moses’ sungpa in ama' kiangah, “Nangma' hih zia hoih lo hi.
  </para>
  <para style="p">
    <verse number="18" style="v"/>Nang leh nangmah tawh a om mite in na zawngkhal lawh ding uh hi, bang hang hiam cih leh tua nasep in nang’ ading gik lua hi; nang bek in na sem khin zo kei hi.
  </para>
  <para style="p">
    <verse number="19" style="v"/>Tu-in ka thu hong ngai in; thu kong lak ding hi, Pasian in nang tawh hong om ta hen; Nangmah in Pasian' mai-ah mite' tangin pai-in, amau’ thute Pasian' kiangah na gen ding hi;
  </para>
  <para style="p">
    <verse number="20" style="v"/>nangmah in ngeina kipte leh thukhennate amaute na hilh ding a, amau' lam pai nading leh amau' sep dingte amaute na theisak ding hi.
  </para>
  <para style="p">
    <verse number="21" style="v"/>Tua tham loin, mi khempeuh lak panin Pasian a zahtak mi, a muanhuai mi leh sumgolh a mudah mi, misiamte na teelkhia ding hi; tua bang mite pen mi a tul, a za, a sawmnga, a sawmte' tungah a uk dingin na koih ding hi.
  </para>
  <para style="p">
    <verse number="22" style="v"/>Mite’ thu amaute khensak tawntung in; amaute in thu lian peuhmah ' kiangah hong puak ding uh hi, ahih hangin thu neute amau mah in khen tawm ding uh hi; tua hi leh nang adingin baih zaw ding hi, amaute in vangik hong puakpih ding uh hi.
  </para>
  <para style="p">
    <verse number="23" style="v"/>Hih bangin hih lecin Pasian in thahatna hong pia ding a, nangmah in na sem paisuak zo ding hi; tua tham loin hih mite khempeuh zong amau' omna-ah lungnuam takin ciah thei ding uh hi,” a ci hi.
  </para>
  <para style="p">
    <verse number="24" style="v"/>Tua ahih ciangin Moses in a sungpa’ thu ngai-in ama' gen khempeuh hih hi.
  </para>
  <para style="p">
    <verse number="25" style="v"/>Israel khempeuh' sung panin Moses in mipil misiamte teel a, mite a tul, a za, a sawmnga, a sawmte' tungah a uk-in mite lutang-in amaute bawl hi.
  </para>
  <para style="p">
    <verse number="26" style="v"/>Amaute in mite' tungah a tawntungin thukhen uh hi; amaute in thuhaksate Moses' tungah puak uh a, ahih hangin thu neute amaute in khen tawm uh hi.
  </para>
  <para style="p">
    <verse number="27" style="v"/>Tua ciangin Moses in a sungpa ciah khiasak a, Jethro zong ama' gamah a ciah hi.
  </para>
  <chapter number="19" style="c"/>
  <para style="p">
    <verse number="1" style="v"/>Israel mite Izipt leitang panin a paikhiat zawh kha thumna a khadet ni-in amaute Sinai gamlak tung uh hi.
  </para>
  <para style="p">
    <verse number="2" style="v"/>Amaute Refidim panin ding khia-in Sinai gamlak a tun’ uh ciangin, amaute in gamlak tua mual mai-ah giahphual sat uh hi.
  </para>
  <para style="p">
    <verse number="3" style="v"/>Pasian' kiangah Moses pai to a, Topa in mual panin amah sam a, “Jakob’ suan-le-khak Israel mite' tungah hih bangin na gen ding hi;
  </para>
  <para style="p">
    <verse number="4" style="v"/>Izipt mite tungah ka bawlna leh muvanlai in a kha tawh a note a puak bangin note hong pua-in keima' kiangah kong paipihna na mu khin uh hi.
  </para>
  <para style="p">
    <verse number="5" style="v"/>Tua ahih ciangin tu-in note in ka thu mang-in ka thuciamna na zuih uh leh mite khempeuh lak panin note in keima' neihsa na hi ding uh hi; bang hang hiam cih leh leitung khempeuh keima aa hi a,
  </para>
  <para style="p">
    <verse number="6" style="v"/>Note in keima' siampi nasep a sem minam, leh minam siangtho na hi ding uh hi. Israel mite' tungah na gen ding in hih thute ahi hi,” a ci hi.
  </para>
  <para style="p">
    <verse number="7" style="v"/>Tua ahih ciangin Moses hong pai-in mite’ upate samin, Topa in amah a thupiak hih thute khempeuh amaute’ mai-ah sung hi.
  </para>
  <para style="p">
    <verse number="8" style="v"/>Mi khempeuh in, “Topa’ gensa khempeuh ka hih ding uh hi,” ci-in dawng khawm uh hi. Moses in mite’ thugente Topa’ tungah gen hi.
  </para>
  <para style="p">
    <verse number="9" style="v"/>Topa in Moses' tungah, “En in, nang kong hopih ciangin mite in a zak theih nading leh nang zong hong up tawntung nadingun meii sahpi sungah nang' kiangah kong pai ding hi,” a ci hi.
  </para>
  <para style="p">
    <verse number="10" style="v"/>Topa in Moses' kiangah, “Mite' kiangah pai in la tu ni leh zingciang sung teng amaute siangthosakin, amau’ puante amau mah sawp sakin,
  </para>
  <para style="p">
    <verse number="11" style="v"/>a ni thum ni-in a baihsa-in om in; bang hang hiam cih leh a ni thum ni-in Sinai Mual tungah mite khempeuh’ muhna-ah Topa hong paisuk ding hi.
  </para>
  <para style="p">
    <verse number="12" style="v"/>Nangmah in mite’ adingin dalna khat a kimkotah na koih ding a, ‘Mual tungah pai loin, a gamgi na lawn’ khak loh nadingun kidawm un; mual a lawng peuhpeuh kithat ding hi;
  </para>
  <para style="p">
    <verse number="13" style="v"/>khut peuhmah in tua mipa lawng kha lo ding a, amah suang tawh kideng lum ahih kei leh kikap lum ding hi; ganhing hita leh mihing hita leh kihing khawi lo ding hi,’ na ci ding hi. Peengkul sau veipi hong kitum ciangin amaute mual tungah hong paito ding uh hi,” a ci hi.
  </para>
  <para style="p">
    <verse number="14" style="v"/>Tua ahih ciangin Moses mual tung panin mite' kiangah paisuk a, mite siangthosak hi; amaute in a puante uh sawp uh hi.
  </para>
  <para style="p">
    <verse number="15" style="v"/>Amah in mite' kiangah, “Ni thum ni ciangin a baihsa-in om un; numei tawh lumkhawm kei un,” a ci hi.
  </para>
  <para style="p">
    <verse number="16" style="v"/>A ni thum ni zingsang ciangin vangingte leh khuaphialepte omin, mual tungah meii sahpi om a, nakpi takin a ging peengkul kitum ahih manin giahphual-a om mi khempeuh liing uh hi.
  </para>
  <para style="p">
    <verse number="17" style="v"/>Tua ciangin Moses in giahphual panin Pasian a dawn dingin mite paikhiatpih hi; amaute a om nading uh mual bul-ah om uh hi.
  </para>
  <para style="p">
    <verse number="18" style="v"/>Sinai Mual meikhu in tuamcip hi, bang hang hiam cih leh Topa in mei sungah tua mual tungah kum hi; a khu in meiphualpikhu bangin kahto a, a mual buppi nakpi takin liing hi.
  </para>
  <para style="p">
    <verse number="19" style="v"/>Peengkul aw a nak gin’ semsem laitakin Moses pau a, Pasian in vanging sungah amah dawng hi.
  </para>
  <para style="p">
    <verse number="20" style="v"/>Sinai Mual dawn-ah Topa hong paisuk hi; Topa in tua mual dawnah Moses sam a, Moses zong paito hi.
  </para>
  <para style="p">
    <verse number="21" style="v"/>Topa in Moses' kiangah, “Amaute in Topa a en dingin hong kantanin amaute tampi tak si kha ding ahih manin paisuk in la mite hilhkhol in.
  </para>
  <para style="p">
    <verse number="22" style="v"/>Amaute' tungah Topa heh lua kha ding ahih manin, Topa' kiangah hong pai siampite zong amaute mah kisiangtho tawmsak hen,” a ci hi.
  </para>
  <para style="p">
    <verse number="23" style="v"/>Moses in Topa’ tungah, “Sinai Mual dongah mite hong pai thei lo hi; bang hang hiam cih leh nangmahmah in kote nong thuhilh a, ‘Mual kimkotah dalnate bawl in la siangthosak in,’ nong ci hi,” a ci hi.
  </para>
  <para style="p">
    <verse number="24" style="v"/>Topa in ama' kiangah, “Paisuk in la, Aaron hong paipih to in; ahih hangin amaute' tungah amah heh lua kha ding ahih manin Topa' kiang dongah a pai dingin siampite leh mite paisuaksak kei in,” a ci hi.
  </para>
  <para style="p">
    <verse number="25" style="v"/>Tua ahih ciangin mite' kiangah Moses paisukin amaute' kiangah gen hi.
  </para>
  <chapter number="20" style="c"/>
  <para style="p">
    <verse number="1" style="v"/>Pasian in hih thute khempeuh gen a,
  </para>
  <para style="p">
    <verse number="2" style="v"/>“Keimah in salsuahna, Izipt leitang panin nang a hong paikhiatpih Topana Pasian ka hi hi.
  </para>
  <para style="p">
    <verse number="3" style="v"/>“Keimah longal pasian dang na nei kei ding hi.
  </para>
  <para style="p">
    <verse number="4" style="v"/>“A kiseek milim hita leh, tunga vantung hita leh, nuai-a lei sung hita leh, lei nuai-a om tui sungah hita leh a om na khat peuhpeuh a sun khat peuhpeuh nang adingin na bawl kei ding hi;
  </para>
  <para style="p">
    <verse number="5" style="v"/>amaute' mai-ah kun loin, amaute na bia kei ding hi; bang hang hiam cih leh keimah Topa na Pasian in a aam Pasian ka hi a, kei hong mudahte' tungah pate’ mawhna tate tungah khang thum khang lina dongin thukin,
  </para>
  <para style="p">
    <verse number="6" style="v"/>ahih hangin kei hong it-in ka thupiakte a zui mi a khang tul tampite' tungah itna kip a lakpa ka hi hi.
  </para>
  <para style="p">
    <verse number="7" style="v"/>“Topa na Pasian’ min na zangkhai ngaihsut kei ding hi; bang hang hiam cih leh Topa in ama' min a zangkhai ngaihsut mi a mawh lo hi, ci lo ding hi.
  </para>
  <para style="p">
    <verse number="8" style="v"/>“Sabbath ni a siangtho-a zat ding phawk in.
  </para>
  <para style="p">
    <verse number="9" style="v"/>Ni guk sung nangma' na semin na nasep ding khempeuh na hih ding hi;
  </para>
  <para style="p">
    <verse number="10" style="v"/>ahih hangin a ni sagih niin Topa na Pasian’ sabbath ahi hi; tua ni-in nang, na tapa, na tanu, na nasempa, na nasem nu, na ganhing ahi a, na huang sung a om peemtate in ahi zongin na bangmah na sem kei ding uh hi;
  </para>
  <para style="p">
    <verse number="11" style="v"/>bang hang hiam cih leh a ni guk sung tengin Topa in van leh lei, tuipi leh tuate' sunga om khempeuh bawl a, a ni sagih ni tawlnga hi; tua ahih ciangin Topa in sabbath ni thupha pia-in siangthosak hi.
  </para>
  <para style="p">
    <verse number="12" style="v"/>“Topa na Pasian in nang hong piak leitang tungah na khan’ a sau theihna dingin na nu leh pa zahtak in.
  </para>
  <para style="p">
    <verse number="13" style="v"/>“Mi na that kei ding hi.
  </para>
  <para style="p">
    <verse number="14" style="v"/>“Nu-le-pa mawhna na bawl kei ding hi.
  </para>
  <para style="p">
    <verse number="15" style="v"/>“Na na gu kei ding hi.
  </para>
  <para style="p">
    <verse number="16" style="v"/>“Na vengte' lang khatah a man lo teci na pang kei ding hi.
  </para>
  <para style="p">
    <verse number="17" style="v"/>“Na vengte’ inn na deihgawh kei ding hi; na vengte’ zi hita leh, ama' nasempa hita leh, ama' nasem nu hita leh, ama' bawngtal hita leh, ama' la hita leh, na vengte aa ahi na khat peuhpeuh na deihgawh kei ding hi,” a ci hi.
  </para>
  <para style="p">
    <verse number="18" style="v"/>Tu-in mite khempeuh in vangingte, khuaphialepte, peengkul aw leh mual meikhu thu a theihtel uh ciangin, mite lau-in liing uh hi; amaute a gamla-ah ding uh a,
  </para>
  <para style="p">
    <verse number="19" style="v"/>Moses' kiangah, “Nangmah in kote' kiangah thu hong gen in, kote in ka ngai ding uh hi; ahih hangin, kote si kha ding ka hih ciangun kote' tungah Pasian hong gensak kei in,” a ci uh hi.
  </para>
  <para style="p">
    <verse number="20" style="v"/>Moses in mite' kiangah, “Lau kei un; bang hang hiam cih leh note na khialh khak loh nadingun note in amah na kihtak theih nadingun note a entel dingin Pasian hong pai ahi hi,” a ci hi.
  </para>
  <para style="p">
    <verse number="21" style="v"/>Pasian’ omna meii sah' kiang ah Moses a pai lai takin mite a gamla-ah ding uh hi.
  </para>
  <para style="p">
    <verse number="22" style="v"/>Topa in Moses' kiangah, “Nangmah in Israel mite' tungah hih bangin na gen ding hi: ‘Vantung panin note kong hopihna note mahmah in na thei khin uh hi.
  </para>
  <para style="p">
    <verse number="23" style="v"/>Note in kei tawh nong biak khop dingun ngun pasiante na bawl kei ding uh a, note’ adingin kham pasiante zong na bawl kei ding uh hi.
  </para>
  <para style="p">
    <verse number="24" style="v"/>Note in keima' adingin lei tawh kibawl biakna tau khat na bawl ding uh a, tua tungah na meihal biaknate uh leh thunuam-a na biaknate uh, na tuute leh na bawngtalte uh pia un; keima' min a kiphawk nading mun-a ka bawlna peuhmah-ah note' kiangah keimah hong pai-in note thupha kong pia ding hi.
  </para>
  <para style="p">
    <verse number="25" style="v"/>Note in keima' adingin suang tawh biakna tau na bawl uh leh, a kiseek suang tawh na bawl kei ding uh hi; bang hang hiam cih leh na na-zatte uh tawh na va suk uh leh a ninsak na hi uh hi.
  </para>
  <para style="p">
    <verse number="26" style="v"/>Tua' tungah na selsim uh a kidawk loh nadingin ka biakna tau tung kahtoh nading kahlei a kul-in tausang na bawl kei ding uh hi,’ ci in.
  </para>
  <chapter number="21" style="c"/>
  <para style="p">
    <verse number="1" style="v"/>“Tu-in hihte in amaute’ tungah na piak ding biakna ngeina kipte ahi hi.
  </para>
  <para style="p">
    <verse number="2" style="v"/>Hebru mi sila khat na lei ciangin, amah in kum guk sung nasem ding a, a kum sagihna ciangin bangmah pia loin suakta-in amah paikhia ding hi.
  </para>
  <para style="p">
    <verse number="3" style="v"/>Amah guakin hong pai ahih leh amah guak mahin paikhia ding hi; zi neisa-in hong pai leh amah tawh a zi zong paikhia ding hi.
  </para>
  <para style="p">
    <verse number="4" style="v"/>A topa in amah zi guan a, tua nu in amah tawh tapate ahi a, tanute ahi zongin a neih leh, a zi leh a tate in a topa’ aa hi ding a, amah guakin paikhia ding hi.
  </para>
  <para style="p">
    <verse number="5" style="v"/>Ahih hangin sila in a kitel takin genin, ‘Ka topa, ka zi, leh ka tate ka it hi; a suakta-in ka paikhia kei ding hi,’ a cih leh,
  </para>
  <para style="p">
    <verse number="6" style="v"/>tua ciangin a topa in Pasian' kiangah amah paipih ding hi, amah in kongkhak ahi a, kongkhak khuam-ah ahi zongin amah paipih ding hi; a topa in phimpi khat tawh ama bil vuhsak ding hi; amah in a nuntak tawntung ama' na sepsak ding hi.
  </para>
  <para style="p">
    <verse number="7" style="v"/>“Mi khat in a tanu sila-in a zuak ciangin, tua nu in pasal-silate bangin paikhia lo ding hi.
  </para>
  <para style="p">
    <verse number="8" style="v"/>A topa in ama' zi dingin a sehsa tua numei in amah a lungkimsak kei leh, amah in tua nu kitanhsak ding hi; amah in tua nu' tungah citakin gamta lo ahih manin, amah in gamdang mi khat' tungah tua nu a zuak theih nading thu nei lo ding hi.
  </para>
  <para style="p">
    <verse number="9" style="v"/>Amah in a tapa’ adingin tua nu a seh leh, amah in tanu bangin tua nu bawl ding hi.
  </para>
  <para style="p">
    <verse number="10" style="v"/>Amah in ama' adingin zi dang khat a lak leh, amah in a masa numei’ annek, a puansilh, ahih kei leh lup khopna ding thu neihna khiam lo ding hi.
  </para>
  <para style="p">
    <verse number="11" style="v"/>Amah in hih thu thumte tua nu’ adingin a bawl kei leh, sum piak kul lo, bangmah a kul loin tua nu paikhia thei ding hi.
  </para>
  <para style="p">
    <verse number="12" style="v"/>“Mi khat sat-in a sisak mi peuhpeuh kithat ding hi.
  </para>
  <para style="p">
    <verse number="13" style="v"/>Ahih hangin amah in a pan’sim hi lo a, ama' khut sungah Pasian in a puksak ahih leh, amah a tai theih nadingin note’ ading mun khat ka seh ding hi.
  </para>
  <para style="p">
    <verse number="14" style="v"/>Ahih hangin mi khat in zuauna tawh mi dang khat thah ding tumin a hih leh, amah na thah theih nadingun note in ka biakna tau nangawn panin amah na la teitei ding uh hi.
  </para>
  <para style="p">
    <verse number="15" style="v"/>“Ama' pa hita leh, ama' nu hita leh, a sat peuhmah kithat ding hi.
  </para>
  <para style="p">
    <verse number="16" style="v"/>“Mi khat gu a, amah in a zuak ahi a, amah in a neih lam ahi zongin a kimuhna mi peuhmah kithat ding hi.
  </para>
  <para style="p">
    <verse number="17" style="v"/>“Ama' pa hita leh, ama' nu hita leh, a samsia mi peuhmah kithat ding hi.
  </para>
  <para style="p">
    <verse number="18" style="v"/>“Mite kitawng a, khat in a dang khat suangtum khat tawh ahi a, ama' khuttum tawh ahi zongin tumin, mipa a sih loh hangin lupna ngakin,
  </para>
  <para style="p">
    <verse number="19" style="v"/>tua ciangin mipa tho zo-in ama' ciangkhut tawh a vak khiat kik zawh nak leh, amah a tumpa siang ding hi; amah in ama' hun bei sung teng tangding bek ama' tungah loh ding a, amah dam siangsak ding hi.
  </para>
  <para style="p">
    <verse number="20" style="v"/>“Mi khat in molhtum khat tawh ama' sila ahi pasal hita leh numei hita leh satin a phual-ah a sih pah leh, amah kidantat ding hi.
  </para>
  <para style="p">
    <verse number="21" style="v"/>Ahih hangin ni khat ahi a, ni nih khit ciang ahi zongin sila hong thawhzawh leh, amah dantah ding hilo hi; bang hang hiam cih leh sila in ama' neihsa ahih manin sila a sih ciangin a kidantah zah ding tang a sumh khin ahi hi.
  </para>
  <para style="p">
    <verse number="22" style="v"/>“Mite kitawngin numei naupaii khat liamsak a, ta-tolh-in; ahi zongin siatna in a zuih beh kei nak leh, tua nu’ pasal in ama' tunga a cih zah tawh kituakin tua numei a liamsak mi kigam ding hi; amah in thukhente’ khenna bangin liau ding hi.
  </para>
  <para style="p">
    <verse number="23" style="v"/>Siatna khat peuh in a zuih beh leh, tua ciangin nuntakna tangding nuntakna,
  </para>
  <para style="p">
    <verse number="24" style="v"/>mit tangding mit, ha tangding ha, khut tangding khut, khe tangding khe,
  </para>
  <para style="p">
    <verse number="25" style="v"/>meikang tangding meikang, liamna tang ding liamna, satna tangding satna pia ding hi.
  </para>
  <para style="p">
    <verse number="26" style="v"/>“Mi khat in ama' sila ahi pasal hita leh numei hita leh a mit sat-in a suksiat leh amah in tua mit’ hangin sila suaktasakin paikhiasak ding hi.
  </para>
  <para style="p">
    <verse number="27" style="v"/>Amah in a sila ahi pasal hita leh numei hita leh a ha a tup khiat leh, amah in tua ha’ hangin sila suaktasakin paikhiasak ding hi.
  </para>
  <para style="p">
    <verse number="28" style="v"/>“Bawngtal khat in pasal hita leh numei hita leh a ki tawh a sik lup ciangin, a bawngtal kideng lum ding a, a sa kine lo ding hi; ahih hangin bawngtal neipa siang ding hi.
  </para>
  <para style="p">
    <verse number="29" style="v"/>Ahih hangin a hun beisa-ah bawngtal in mi si thei a, a neipa kihilh napi-in a khum cip kei a, tua bawngtal in pasal ahi a, numei ahi zongin a thah leh, bawngtal kideng lum ding a, a neipa zong kithat ding hi.
  </para>
  <para style="p">
    <verse number="30" style="v"/>Ama'tung pan tatkhiatna sum a kinget leh, ama' nuntakna tatkhiat nadingin ama' tungah a kingen zahzah amah in pia ding hi.
  </para>
  <para style="p">
    <verse number="31" style="v"/>Tua bawngtal in mi’ tapa ahi a, tanu ahi zongin a ki tawh a sik leh hih ngeina tawh kizui-in kigamta ding hi.
  </para>
  <para style="p">
    <verse number="32" style="v"/>Bawngtal in sila ahi pasal hita leh numei hita leh khat a ki tawh a sik leh, a neipa in amau’ topa tungah ngun shekel sawmthum pia ding a, bawngtal kideng lum ding hi.
  </para>
  <para style="p">
    <verse number="33" style="v"/>“Mi khat in dum honsa-in a nusia ahi a, mi khat in dum a tawh ciangin sin loin om ahi zongin, bawngtal hita leh la hita leh tua dum sungah a kiat leh,
  </para>
  <para style="p">
    <verse number="34" style="v"/>dum neipa in loh ding hi; amah in a neipa' tungah sum pia ding a, ganhing luang pen ama aa hi ding hi.
  </para>
  <para style="p">
    <verse number="35" style="v"/>“Mi khat’ bawngtal in a dang khat’ bawngtal liamsakin a sih leh, tua ciangin amaute in bawngtal a hing pen zuak ding uh a, tua man hawm ding uh hi; a ganhing si pen zong amaute in hawm ding uh hi.
  </para>
  <para style="p">
    <verse number="36" style="v"/>Tua bang hi lo a, bawngtal in a beisa hunin mite si ngei hi ci-in kithei-a, a neipa in a khumcip kei leh, amah in bawngtal tangding bawngtal pia ding a, a si ganhing pen 'a hi ding hi.
  </para>
  <chapter number="22" style="c"/>
  <para style="p">
    <verse number="1-4" style="v"/>“Mi khat in bawngtal ahi a, tuu ahi zongin gu-in, a that a, a zuak zongin, amah in bawngtal khat tang dingin bawngtal nga, tuu khat tang dingin tuu li piakik ding hi. Guta pa in ditkikna bawl ding hi; amah in bangmah a neih kei leh, ama' guktakna hangin amah kizuak ding hi. A kigu ganhing, bawngtal ahi a, la ahi a, tuu ahi zongin a hing-in ama' khut sungah a kimuh leh, amah in a zah nih pia ding hi.
  </para>
  <para style="p">
    <verse number="5" style="v"/>“Mi khat in lo khat ahi a, leenggui lo-ah ahi zongin gan tasak a, a ganhing khah-in mi dang khat’ lo-ah a tat leh, amah in ama' lo leh ama' leenggah lo panin a hoih pen tawh ditkikna bawl ding hi.
  </para>
  <para style="p">
    <verse number="6" style="v"/>“Mei kuang in gam kang a, a kikhol an ahi a, a ding lai an ahi a, lo ahi zongin a kat leh, mei a kangsakpa in a cing takin ditkikna bawl ding hi.
  </para>
  <para style="p">
    <verse number="7" style="v"/>“Mi khat in a vengte' kiangah sum ahi a, van ahi zongin kep dingin pia a, tua mipa’ inn panin a kiguk leh, a gupa a kimuh leh amah in a zah nih pia ding hi.
  </para>
  <para style="p">
    <verse number="8" style="v"/>A gupa a kimuh kei leh a vengpa’ vante amah in gu hiam gu lo hiam cih a kitel nadingin thukhente' mai-ah inn neipa kipaipih ding hi.
  </para>
  <para style="p">
    <verse number="9" style="v"/>“Thu neihna khat peuhpeuh, bawngtal ahi a, la ahi a, tuu ahi a, puansilh ahi zongin, a mang na khat peuhpeuh, mi khat in, ‘Hih pen kei aa hi,’ a cihna thu-ah, a lang nihte’ thu pen thukhente’ mai-ah tung ding hi; thukhente in a mawhsak mipa in a vengpa' tungah a zah nih pia ding hi.
  </para>
  <para style="p">
    <verse number="10" style="v"/>“Mi khat in ama vengte' tungah la ahi a, bawngtal ahi a, tuu ahi zongin, ganhing khat peuhpeuh kep dingin a piak a, kuama' muh lohin tua ganhing a si a, a liam a, a kihawl khia ahi zongin ahih leh,
  </para>
  <para style="p">
    <verse number="11" style="v"/>amah in a vengpa’ neihsa a gu kha hiam cih a kitheih nadingin amaute gel’ kikal-ah Topa tawh kiciamna om ding hi; a neipa in tua kiciamna saang ding a, amah in ditkikna bawl lo ding hi.
  </para>
  <para style="p">
    <verse number="12" style="v"/>Ahih hangin ama' tung panin a kigu ahih leh, a neipa' tungah amah in ditkikna bawl ding hi.
  </para>
  <para style="p">
    <verse number="13" style="v"/>Gamsa in a balzan ahih leh, lahtel nadingin tua ganhing paipihsak in; a kibalzan ganhing ditkikna amah in bawl lo ding hi.
  </para>
  <para style="p">
    <verse number="14" style="v"/>“Mi khat in a vengte’ na khat peuhpeuh kawm a, a neipa om loin a liam a, a si zongin, amah in a kicingin ditkikna bawl ding hi.
  </para>
  <para style="p">
    <verse number="15" style="v"/>A neipa tawh a omkhawm ahih leh amah in ditkikna bawl lo ding hi; a kikawm ahih leh a kikawm bangin pai ding hi.
  </para>
  <para style="p">
    <verse number="16" style="v"/>“Mi khat in a kidong nai lo nungak khat zolin amah tawh a lup khop leh, amah in tua nu’ man ding moman letsong pia ding a, ama' zi hisak ding hi.
  </para>
  <para style="p">
    <verse number="17" style="v"/>A numei’ pa in ama' tungah tua nu piak ding a nial leh, tua mipa in nungak moman letsong zah numei’ pa’ tungah sum pia veve ding hi.
  </para>
  <para style="p">
    <verse number="18" style="v"/>“Numei aisannu na hing khawi kei ding uh hi.
  </para>
  <para style="p">
    <verse number="19" style="v"/>“Ganhing tawh a mawh peuhmah kithat ding hi.
  </para>
  <para style="p">
    <verse number="20" style="v"/>“Topa bek sim loh pasian khat peuhpeuh' tungah biakna a pia peuhmah kisusia mang ding hi.
  </para>
  <para style="p">
    <verse number="21" style="v"/>“Khual mi khat' tungah khialhna na bawl kei ding uh a, amah na nengniam kei ding uh hi, bang hang hiam cih leh note in Izipt leitangah khual mite na hi ngei uh hi.
  </para>
  <para style="p">
    <verse number="22" style="v"/>Meigong numei ahi a, tagah ahi zongin na gimsak kei ding uh hi.
  </para>
  <para style="p">
    <verse number="23" style="v"/>Note in amaute na gimsak uh a, amaute keima' tungah hong kiko leh, keimah in amau’ kikona ka za taktak ding hi;
  </para>
  <para style="p">
    <verse number="24" style="v"/>ka hehna so-in namsau tawh note kong that ding a, na zite uh meigong numei leh na tate uh pa nei lo suak ding uh hi.
  </para>
  <para style="p">
    <verse number="25" style="v"/>“Note tawh a om, a zawng keima' mite khat peuhpeuh' tungah sum leitawi na piak uh leh, ama' tungah sum leitawi a piapa bangin na om kei ding uh a, ama' tung panin a meet na dok kei ding uh hi.
  </para>
  <para style="p">
    <verse number="26" style="v"/>Khapna ahi na vengpa’ puansilh na lak ngei khak leh nitum ma-in ama' tungah na piakik ding hi;
  </para>
  <para style="p">
    <verse number="27" style="v"/>bang hang hiam cih leh ama' kituamna in tua bek hi a, tua in ama' pumpi adingin puansilh ahi hi; amah bang dang tawh lum ding ahi hiam? Amah kei' tungah hong kiko leh ke’n ka za ding hi, bang hang hiam cih leh keimah in hehpihna ka nei hi.
  </para>
  <para style="p">
    <verse number="28" style="v"/>“Pasian na simmawh kei ding uh a, na mite uh a ukpa zong na samsia kei ding uh hi.
  </para>
  <para style="p">
    <verse number="29" style="v"/>“Na anlakna pan leh na suknate panun a leetkhiate piak ding na zekai kei ding uh hi.
  </para>
  <para style="p">
    <verse number="30" style="v"/>Na bawngtalte leh na tuute uh tawh tua mah bangin na hih ding uh hi; ni sagih sung a pi tawh om ding hi; a ni giat ni-in kei' tungah nong pia ding uh hi.
  </para>
  <para style="p">
    <verse number="31" style="v"/>“Note in kei' tungah hong ki-ap mite na hi ding uh hi; tua ahih ciangin gamlakah gamsate in a balzan sa peuhmah note in na ne kei ding uh hi; note in tua sa uite na lot ding uh hi.
  </para>
  <chapter number="23" style="c"/>
  <para style="p">
    <verse number="1" style="v"/>“Thu manlo na gen khia kei ding uh hi. Elna tawh teci pang dingin mi gilopa tawh na kipawl kei ding uh hi.
  </para>
  <para style="p">
    <verse number="2" style="v"/>Siatna bawl dingin mihon na zui kei ding uh hi; thutang a heikhia dingin mi honpi' nungah kihei-in thu neihna-ah teci na pang kei ding uh hi;
  </para>
  <para style="p">
    <verse number="3" style="v"/>ama' thu neihna-ah mi zawngpa na lang neih kei ding uh hi.
  </para>
  <para style="p">
    <verse number="4" style="v"/>“Na galte’ bawngtal ahi a, a la ahi zongin a gammang na tuah uh leh ama' kiangah na hawl kik ding uh hi.
  </para>
  <para style="p">
    <verse number="5" style="v"/>Nangmah a hong mudahpa’ la a van tawh a puk na muh leh a la tawh amah na nusia kei ding a, tua la phot toh ding na huh ding hi.
  </para>
  <para style="p">
    <verse number="6" style="v"/>“Ama'thu neihna-ah na mi zawngpa’ thutan’na na heikhiatsak kei ding hi.
  </para>
  <para style="p">
    <verse number="7" style="v"/>A man lopi-a mi mawhsak ding panin kikem un la, a dikpa leh thumanpa that kei un, bang hang hiam cih leh gilo mi ka khah kei ding hi.
  </para>
  <para style="p">
    <verse number="8" style="v"/>Sumgolh na la kei ding uh hi, bang hang hiam na cih leh sumgolh in uliante mit tawsak a, thuman mite’ thu hei khiatsak hi.
  </para>
  <para style="p">
    <verse number="9" style="v"/>“Khual mi na nengniam kei ding uh hi; khual mi’ lungsim na thei uh hi, bang hang hiam cih leh note in Izipt leitangah khual mi na hi ngei uh hi.
  </para>
  <para style="p">
    <verse number="10" style="v"/>“Note in na leitang uh-ah kum guk sung khai tuhin a piangte na kaikhawm ding uh hi;
  </para>
  <para style="p">
    <verse number="11" style="v"/>ahih hangin a kum sagihna ciangin, nomau' mi a zawngte in a nek theih nadingin leitang tawlnga sakin lokhul-in na omsak ding uh hi; gamlak ganhingte in amau’ nusiatte ne thei ding uh hi. Na leenggui lote uh leh na oliv lote uh zong tua mah bangin na hih ding uh hi.
  </para>
  <para style="p">
    <verse number="12" style="v"/>“Ni guk sung na nasep uh na sem ding uh hi, ahih hangin na bawngtal leh na la in tawlngakna a neih theih nading leh, na numei-nasem’ tapa leh khual mite in thathak a ngah theih nadingin a ni sagih ni-in na tawlnga ding hi.
  </para>
  <para style="p">
    <verse number="13" style="v"/>Nang' tunga kong gente khempeuh thudon in; pasian dangte’ min genin nei kei in la, na kam sung panin zong tua bangte kizasak kei in.
  </para>
  <para style="p">
    <verse number="14" style="v"/>“Kum khat in thum vei, keimah adingin pawi na bawl ding uh hi.
  </para>
  <para style="p">
    <verse number="15" style="v"/>Silngo sawhloh anlum pawi na bawl ding uh hi; keimah in note kong thupiak bangin Abib kha sung a kisehsa hun ciangin ni sagih sung silngo sawhloh anlum na ne ding uh hi, bang hang hiam cih leh tua kha sungin Izipt panin note na paikhia uh hi. Khut hawm guak tawh keima' maiah kuamah hong kilaak lo ding hi.
  </para>
  <para style="p">
    <verse number="16" style="v"/>Note in lo-a na tuh uh, na nasepna uh a gah masa, anlak pawi na bawl ding uh hi. Note in lo panin na nasepna uh a gah na kaihkhop uh kum bei ciangin kaihkhopna pawi na bawl ding uh hi.
  </para>
  <para style="p">
    <verse number="17" style="v"/>Topa PASIAN’ mai-ah pasal khempeuh kum khat in thum vei kilaak ding uh hi.
  </para>
  <para style="p">
    <verse number="18" style="v"/>“Note in silngo sawh anlum tawh keimah biak piakna si na pia khawm kei ding uh a, ka pawi’ sathau zong zingsang dong na omsak kei ding uh hi.
  </para>
  <para style="p">
    <verse number="19" style="v"/>“Note in na anpalte uh lakah a tung masa pen Topa na Pasian uh’ innah na paipih ding uh hi.
  </para>
  <para style="p">
    <verse number="20" style="v"/>“En un, keimah in ka bawlsa mun-ah note hong paipih ding leh lam kal-ah note hong cing dingin note’ mai-ah vantung mi khat ka sawl hi.
  </para>
  <para style="p">
    <verse number="21" style="v"/>Amah thudon-in ama' aw ngai un la amah lehdo kei un, bang hang hiam cih leh amah in note’ thu palsatna hong maisak lo ding hi; bang hang hiam cih leh keima' min tawh nasem ahi hi.
  </para>
  <para style="p">
    <verse number="22" style="v"/>“Ahih hangin note in ama' aw lim takin ngai-in keima' gen bangin na gamtat uh leh na galte uh’ tungah gal ka hi ding a, na langte uh’ tungah lang ka hi ding hi.
  </para>
  <para style="p">
    <verse number="23" style="v"/>“Note’ mai-ah ka vantungmi pai-in Amor mite, Hit mite, Perez mite, Kanaan mite, Hiv mite leh Jebus mite' kiangah note hong paipihin, keimah in amaute ka phiatkhiat ciangin,
  </para>
  <para style="p">
    <verse number="24" style="v"/>amau’ pasiante’ mai-ah note kun loin, amaute bia loin, amau' gamtat bangin na gamta kei ding uh a, note in amaute lawnthal mang kiuhkeuh-in amau’ milim khuampite na satnen gawp ding uh hi.
  </para>
  <para style="p">
    <verse number="25" style="v"/>Note in Topa na Pasian uh’ na nasem ding uh a, keimah in na an uh leh na tui uh thupha ka pia ding hi; keimah in note’ lak panin cinatna ka lakhia ding hi.
  </para>
  <para style="p">
    <verse number="26" style="v"/>Note’ leitangah kuamah nausia om lo ding a, a ciing zong om lo ding hi; note kong teek sihsak ding hi.
  </para>
  <para style="p">
    <verse number="27" style="v"/>Keimah hong kikihtakna note’ mai-ah paisakin note’ phut khak ding mi khempeuh ka kitokgawpsak ding a, na galte khempeuh uh kinung hei-in note' kiang panin ka taisak ding hi.
  </para>
  <para style="p">
    <verse number="28" style="v"/>Note’ mai panin Hiv mi, Kanaan mi leh Hit mi a hawlkhia dingin note’ mai-ah tunpi ka sawl ding hi.
  </para>
  <para style="p">
    <verse number="29" style="v"/>Leitang gamkhing suakin gamlak ganhingte note’ lang khatah tampi pha kha ding ahih ciangin note’ mai panin kum khat sungin amaute ka hawlkhia kei ding hi.
  </para>
  <para style="p">
    <verse number="30" style="v"/>Note khangin tampi pha-in leitang na luah matengun note’ mai panin tawm tawmin amaute ka hawlkhia ding hi.
  </para>
  <para style="p">
    <verse number="31" style="v"/>Keimah in San Tuipi panin Filistia mite’ tuipi ciang leh gamlak panin Eufrates gun ciang dongah na gamgite uh ka phut ding hi; bang hang hiam cih leh tua gam-a teeng mite note’ khut sungah kong pia ding a, note in na mai uh-ah amaute na hawlkhia ding uh hi.
  </para>
  <para style="p">
    <verse number="32" style="v"/>Amaute ahi a, amau’ pasiante tawh ahi zongin thuciamna na bawl kei ding uh hi.
  </para>
  <para style="p">
    <verse number="33" style="v"/>Amaute in kei' tungah note hong khialsak kha ding ahih ciangin note’ leitang tungah amaute teeng lo ding uh hi; bang hang hiam cih leh note in amau' pasiante’ na nasep uh leh note’ tungah thangzak khat hong hi taktak ding hi,” a ci hi.
  </para>
  <chapter number="24" style="c"/>
  <para style="p">
    <verse number="1" style="v"/>Tua ciangin amah in Moses' kiangah, “Nang leh Aaron, Nadab, Abihu leh Israel upate' sung pan sawmsagih tawh Topa' kiangah hong pai to un la, a gamla panin hong bia un.
  </para>
  <para style="p">
    <verse number="2" style="v"/>Topa’ nai-ah Moses bek in hong nai ding hi; ahih hangin a dangte a nai-ah hong pai loin, mite amah tawh hong pai to khawm lo ding hi,” a ci hi.
  </para>
  <para style="p">
    <verse number="3" style="v"/>Moses hong pai-in Topa’ thugente khempeuh leh biakna ngeinate khempeuh mite' kiangah gen hi; mite khempeuh in aw kikhatin dawng uh a, “Topa’ gensa thute khempeuh ka hih ding uh hi,” a ci uh hi.
  </para>
  <para style="p">
    <verse number="4" style="v"/>Moses in Topa’ thugente khempeuh gelh hi. Zingsangin amah tho baih a, mual bul-ah biakna tau khat lamin, Israel minam sawm-le-nihte tawh kituakin khuam sawm-le-nih phut hi.
  </para>
  <para style="p">
    <verse number="5" style="v"/>Amah in Israel mi tangvalte sawlin, tuate in meihal biakna leh thu-nuam-a biakna bawngtalte tawh Topa' tungah pia uh hi.
  </para>
  <para style="p">
    <verse number="6" style="v"/>Moses in sisan kimkhat la-in, kuangte sungah koih a, sisan kimkhat biakna tau tungah theh hi.
  </para>
  <para style="p">
    <verse number="7" style="v"/>Tua ciangin amah in thuciamna laibu la-in, mite’ zak-in tua laibu sim hi; amaute in, “Topa’ gensa khempeuh kote in ka hih ding uh a, kote ka thumang ding uh hi,” ci uh hi.
  </para>
  <para style="p">
    <verse number="8" style="v"/>Moses in sisan la-in mite' tungah theh a, “Hih thute khempeuh tawh kizui-in Topa in note tawh a bawlsa thuciamna sisan en un,” a ci hi.
  </para>
  <para style="p">
    <verse number="9" style="v"/>Tua ciangin Moses leh Aaron, Nadab, Abihu leh Israel upate' sung pan sawmsagih pai to uh a,
  </para>
  <para style="p">
    <verse number="10" style="v"/>amaute in Israel Pasian mu uh hi; ama' khe nuai-ah a siangthona van meel tawh a kibang, suangmanpha tawh a kibawl suangphahpek bang pian om hi.
  </para>
  <para style="p">
    <verse number="11" style="v"/>Amah in Israel mi makaite gimna ngahsak lo hi; amaute in Pasian mu uh a, tua ciangin an ne-in tui dawn uh hi.
  </para>
  <para style="p">
    <verse number="12" style="v"/>Topa in Moses kiangah, “Keima' kiang mual tungah hong paito in la, tua lai-ah ngak in; amaute a kihilh nadingin keima' gelhsa, thukham leh thupiakna tawh, suangpeekte nang' tungah kong pia ding hi,” a ci hi.
  </para>
  <para style="p">
    <verse number="13" style="v"/>Tua ahih ciangin ama' nasempa Joshua tawh Moses kithawi uh a, Pasian' mual tungah paito uh hi.
  </para>
  <para style="p">
    <verse number="14" style="v"/>Amah in upate' kiangah, “Note' kiangah kong paikik matengun hih lai-ah kote hong ngak un; en un, note tawh Aaron leh Hur om hi; kitotna a nei peuhpeuh amaute' kiangah paisak un,” a ci hi.
  </para>
  <para style="p">
    <verse number="15" style="v"/>Tua ciangin mual tungah Moses paito a, meii in mual tuam hi.
  </para>
  <para style="p">
    <verse number="16" style="v"/>Topa’ minthan’na in Sinai Mual tungah kinga a, meii in ni guk sung tua mual tuam hi; a ni sagih ni-in amah in meii lak panin Moses sam hi.
  </para>
  <para style="p">
    <verse number="17" style="v"/>Tu-in Topa; minthan’na a maipuakzia in, Israel mite’ muhna-ah mualvum dawn-ah a kangtum thei meikuang tawh kibang hi.
  </para>
  <para style="p">
    <verse number="18" style="v"/>Meii sungah Moses tum a, mual tungah paito hi. Moses sun sawmli leh zan sawmli sung mual tungah om hi.
  </para>
  <chapter number="25" style="c"/>
  <para style="p">
    <verse number="1" style="v"/>Topa in Moses kiangah,
  </para>
  <para style="p">
    <verse number="2" style="v"/>“Amaute in kei adingin biakna hong paipih nadingin Israel mite' kiangah gen in; ama' lungsim in a utsak mi peuhmah tung panin kei adingin biakna na sang ding hi.
  </para>
  <para style="p">
    <verse number="3" style="v"/>Amaute' tung panin na san’ ding biakna in hih ahi hi: kham, ngun, sumngo,
  </para>
  <para style="p">
    <verse number="4" style="v"/>a dum, a dupsan, a ausan puante leh a kop-a kikhuk khau tawh kigan puan hoih, keel mul,
  </para>
  <para style="p">
    <verse number="5" style="v"/>a kisansak tuutal vunte, keel vunte, singkha sing,
  </para>
  <para style="p">
    <verse number="6" style="v"/>meivakte ading sathau, nilh sathau ding leh paknamtui dingin a namtui nate,
  </para>
  <para style="p">
    <verse number="7" style="v"/>siampipuan leh awmdal-a bulh dingin onik suangte ahi hi.
  </para>
  <para style="p">
    <verse number="8" style="v"/>Amaute' lakah kei ka om theih nadingin kei adingin biakinn khat amaute bawlsak in.
  </para>
  <para style="p">
    <verse number="9" style="v"/>Biakbuk leh a na-zatte’ lim ding tawh kisai-in nang' tungah kong lahsate khempeuh tawh kituakin nangmah in na bawl ding hi.
  </para>
  <para style="p">
    <verse number="10" style="v"/>“Amaute in singkha sing tawh singkuang khat bawl ding uh hi; a dung tong nih leh khap, a vai tong khat leh khap, a san’na tong khat leh khap hi ding hi.
  </para>
  <para style="p">
    <verse number="11" style="v"/>Nangmah in kham citak tawh tua singkuang na zut ding a, a sung leh a pua na zut ding hi, a tung kimkot-ah kham tawh a geihual na bawl ding hi.
  </para>
  <para style="p">
    <verse number="12" style="v"/>Nangmah in tua singkuang adingin kham kual li sungin a singkuang khe li' tungah tuate na bulh ding a, a pang khatah kual nih, a pang lang khatah kual nih na bulh ding hi.
  </para>
  <para style="p">
    <verse number="13" style="v"/>Nangmah in singkha sing zawl na sui ding a, tuate kham tawh na zut ding hi.
  </para>
  <para style="p">
    <verse number="14" style="v"/>Singkuang puak nadingin singkuang pang-a kualte' sungah zawlte na khum ding hi.
  </para>
  <para style="p">
    <verse number="15" style="v"/>Singkuang’ kualte' sungah a zawlte om suak ding hi; tuate kila khia lo ding hi.
  </para>
  <para style="p">
    <verse number="16" style="v"/>Nang' tunga kong piak ding tecipan’na nangmah in singkuang sungah na koih ding hi.
  </para>
  <para style="p">
    <verse number="17" style="v"/>Tua ciangin kham citak tawh hehpihna tokhom khat na bawl ding hi; a dung tong nih leh khap, a vai tong khat leh khap hi ding hi.
  </para>
  <para style="p">
    <verse number="18" style="v"/>Nangmah in kham tawh kherub nih na bawl ding hi; hehpihna tokhom mong tuak-ah a kiseek tua kherubte na bawl ding hi.
  </para>
  <para style="p">
    <verse number="19" style="v"/>Mong khatah kherub khat, a mong lang khatah kherub khat mah bawl in; hehpihna tokhom tawh a kizomin a mong tuak-ah kherubte na bawl ding hi.
  </para>
  <para style="p">
    <verse number="20" style="v"/>Kherubte in a khate uh a tungah zal ding uh a, amau’ khate tawh hehpihna tokhom liim sunin amaute khat leh khat kimai-ngat ding uh hi; hehpihna tokhom lamah kherubte’ mai nga ding uh hi.
  </para>
  <para style="p">
    <verse number="21" style="v"/>Singkuang tungah hehpihna tokhom na koih ding hi; singkuang sungah nang kong piak ding tecipan’na na koih ding hi.
  </para>
  <para style="p">
    <verse number="22" style="v"/>Hehpihna tokhom tung, tecipan’na singkuang tunga om kherub nihte' kikal panin nang tawh ka kituah ding a, Israel mite’ adingin nang' tungah thupiakna kong piak dingte khempeuh nang' tungah kong gen ding hi.
  </para>
  <para style="p">
    <verse number="23" style="v"/>“Nangmah in singkha sing tawh sabuai khat na bawl ding hi; a dung tong nih, a vai tong khat, a san’na tong khat leh khap hi ding hi.
  </para>
  <para style="p">
    <verse number="24" style="v"/>Kham citak tawh na zut ding a, a kimkotah kham tawh a geihual na bawl ding hi.
  </para>
  <para style="p">
    <verse number="25" style="v"/>Nangmah in khut peek cia a zai zawlpeek khat a kimkotah na bawl ding a, tua a zawlpeek kimkot ah a geihuai na bawl ding hi.
  </para>
  <para style="p">
    <verse number="26" style="v"/>Nangmah in tua sabuai’ adingin kham kual li na bawl ding a, tuate pen a kiu li, a khe lite-ah na gak ding hi.
  </para>
  <para style="p">
    <verse number="27" style="v"/>Sabuai puak nading zawlte a len dingin a zawlpeek gei-ah a kualte om ding hi.
  </para>
  <para style="p">
    <verse number="28" style="v"/>Nangmah in singkha sing zawlte bawlin kham tawh na zut ding a, hihte tawh sabuai kipua ding hi.
  </para>
  <para style="p">
    <verse number="29" style="v"/>Biak piakna-a a kipiate buak nading paknamtui’ adingin a kuangdaite leh a pakante, tuiphih nadingin a thawl gongbakte leh a kung-ukte na bawl ding hi; kham citak tawh tuate na bawl ding hi.
  </para>
  <para style="p">
    <verse number="30" style="v"/>Keima' mai sabuai tungah Ompihna Anlum na koih tawntung ding hi.
  </para>
  <para style="p">
    <verse number="31" style="v"/>“Kham citak tawh meivakkhuam khat na bawl ding hi. Meivakkhuam bul leh a kungte pen a kiseek nate tawh kibawl ding hi; a haite, a nunte leh a pakte in tua tawh sa-khat hi khawm ding uh hi;
  </para>
  <para style="p">
    <verse number="32" style="v"/>a pangte panin hiang guk meengkhia ding a, a pang khat ah meivakkhuam hiang thum meengkhia-in, a pang lang khatah meivakkhuam hiang thum mah meengkhia ding hi;
  </para>
  <para style="p">
    <verse number="33" style="v"/>hiang khat ciat tungah a nun leh a pak a om, almond gah tawh a kibang hai thum leh a dang hiang khat ciat tungah a nun leh a pak a om, almond tawh a kibang hai thum leh a dang hiang khat ciat tungah a nun leh a pak a om, almond tawh a kibang hai thum mah kibawl hi—tua ahih ciangin hiang gukte meivakkhuam panin meengkhia hi;
  </para>
  <para style="p">
    <verse number="34" style="v"/>a meivakkhuam tung mahmahah a nunte leh a pakte tawh a om, almond bangin a kibawl hai li om-in,
  </para>
  <para style="p">
    <verse number="35" style="v"/>meivakkhuam panin hiang guk a kopte’ bul-ah tua tawh sakhat ahi nun khat om hi
  </para>
  <para style="p">
    <verse number="36" style="v"/>Amau’ nunte leh a hiangte in sakhat hi ding a, a vekpi-in kham citak a kiseek sakhat hi ding hi.
  </para>
  <para style="p">
    <verse number="37" style="v"/>Nangmah in ama' adingin meivak sagihte na bawl ding hi; ama' omna mai teng khua a vaksak dingin meivakte kikoih ding hi.
  </para>
  <para style="p">
    <verse number="38" style="v"/>A taitehte leh a kuangte kham citak hi ding hi.
  </para>
  <para style="p">
    <verse number="39" style="v"/>Kham citak talen khat tawh hih nazatte khempeuh kibawl ding hi.
  </para>
  <para style="p">
    <verse number="40" style="v"/>Mual tungah nang' tunga hong kilak hih nate pen amau’ lim ding bangin na bawl ding thei in.
  </para>
  <chapter number="26" style="c"/>
  <para style="p">
    <verse number="1" style="v"/>“Tua tham loin a kop-a kikhuk khau hoih tawh kigan dalna puan sawm leh a dum, a dupsan leh a ausan khaute tawh biakbuk na bawl ding hi; hoih taka a kibawl kherubte tawh tuate na bawl ding hi.
  </para>
  <para style="p">
    <verse number="2" style="v"/>Dalna puan a dung tong sawmnih-le-giat hi ding a, dalna puan a vai tong li hi ding hi; dalna puan khempeuh kikim ciat ding hi.
  </para>
  <para style="p">
    <verse number="3" style="v"/>Dalna puan ngate khat leh khat kikhuituah ding hi; dalna puan a dang ngate zong khat leh khat kikhuituah ding hi.
  </para>
  <para style="p">
    <verse number="4" style="v"/>A kikhuituah a masa dalna puan a nawlnung pen’ nawl dung suk-ah khau dum tawh a bilvangte na bawl ding hi; tua mah bangin a kikhuituah a nihna dalna puan nawlnung pen’ nawl dung suk mah-ah a bilvangte na bawl ding hi.
  </para>
  <para style="p">
    <verse number="5" style="v"/>Dalna puan khat tungah bilvang sawmnga bawlin, a kikhuituah a nihna dalna puan nawl-ah bilvang sawmnga mah na bawl ding hi; a bilvangte khat leh khat kitang ding uh hi.
  </para>
  <para style="p">
    <verse number="6" style="v"/>Biakbuk pen bup khat a suah theih nadingin nangmah in kham kilhna sawmnga bawlin, kilhnate tawh dalna puan khat leh khat na kimatsak ding hi.
  </para>
  <para style="p">
    <verse number="7" style="v"/>“Biakbuk tungah a puanbuk dingin keel mul tawh puante zong na bawl ding hi; puan sawm-le-khat na bawl ding hi.
  </para>
  <para style="p">
    <verse number="8" style="v"/>Tua puan a dung tong sawmthum, a vaitong li ciat hi ding hi; puan sawm-le-khatte kikim ding hi.
  </para>
  <para style="p">
    <verse number="9" style="v"/>Tua puan ngate amau leh amau khuituahin, puan gukte zong amau leh amau mah na khuituah ding a, a gukna puan pen puanbuk mai-ah na khep ding hi.
  </para>
  <para style="p">
    <verse number="10" style="v"/>A kikhuituah puan khat nawl-ah a bilvang sawmnga bawlin, a kikhuituah a nihna puan nawlnung pen nawl-ah a bilvang sawmnga mah na bawl ding hi.
  </para>
  <para style="p">
    <verse number="11" style="v"/>“Tua pen bup khat a suah theih nadingin nangmah in sumngo kilhna sawmnga bawlin, a bilvangte sungah kilhnate guangin, puanbuk na kimatsak ding hi.
  </para>
  <para style="p">
    <verse number="12" style="v"/>Puanbuk puan a valkhia, puan a lang a val pen, biakbuk nungah kaisuk ding hi.
  </para>
  <para style="p">
    <verse number="13" style="v"/>Puanbuk puan a dung lam, pang khatah tong khat, a pang lang khatah tong khat a val pen, a khuh dingin biakbuk hih lam pang leh hua lam pangte-ah kaisuk ding hi.
  </para>
  <para style="p">
    <verse number="14" style="v"/>A kisansak tuutal vunte leh keel vunte tawh puanbuk khuhna khat na bawl ding hi.
  </para>
  <para style="p">
    <verse number="15" style="v"/>“Biakbuk adingin a po to ding khuampeekte singkha sing na bawl ding hi.
  </para>
  <para style="p">
    <verse number="16" style="v"/>A khuampeek khat a tun’ tong sawm hi ding a, a vai tong khat leh khap vive hi ding hi.
  </para>
  <para style="p">
    <verse number="17" style="v"/>A bulh nadingin a khuampeek khatah a zang nih ciat om ding hi:
  </para>
  <para style="p">
    <verse number="18" style="v"/>Biakbuk khuampeekte na bawl ding hi; leitaw lam pang adingin khuampeek sawmnih hi ding hi;
  </para>
  <para style="p">
    <verse number="19" style="v"/>a khuampeek sawmnihte' bul-ah bullen sawmli ngun tawh na bawl ding a, a zang nihte’ adingin khuampeek dang khat bul-ah bullen nih a khuampeek dang khat bul-ah a zang nihte adingin bullen nih mah hi ding hi;
  </para>
  <para style="p">
    <verse number="20" style="v"/>biakbuk a pang nihna lam, leilu lam panga a khuampeek sawmnihte leh
  </para>
  <para style="p">
    <verse number="21" style="v"/>nguntawh kibawl a bullen sawmlite’ adingin, khuampeek khat bul-ah bullen nih, a dang khuampeek khat bul-ah bullen nih mah hi ding hi;
  </para>
  <para style="p">
    <verse number="22" style="v"/>nitumna lam, biakbuk nung lam adingin khuampeek guk na bawl ding hi.
  </para>
  <para style="p">
    <verse number="23" style="v"/>Biakbuk nung lam kiute’ adingin a khuampeek nih na bawl ding hi;
  </para>
  <para style="p">
    <verse number="24" style="v"/>tuate a bul lamah kikak ding a, ahih hangin a kual masa-ah a dawn kimat ding hi; a nih-in tua bang hi ding hi; tuate in a kiu nihte piangsak ding uh hi.
  </para>
  <para style="p">
    <verse number="25" style="v"/>Ngun tawh kibawl amau’ bullen, bullen sawm-le-gukte tawh a khuampeek giat pha ding hi; khuampeek khat bul-ah bullen nih, a dang khuampeek khat bul-ah bullen nih mah om ding hi.
  </para>
  <para style="p">
    <verse number="26" style="v"/>“Singkha sing, zawl-in na bawl ding hi,
  </para>
  <para style="p">
    <verse number="27" style="v"/>biakbuk pang khat-a khuampeek adingin nga, biakbuk a pang lang khat-a khuampeek adingin zawl nga, nitumna lam biakbuk nung lam pang-a a khuampeekte’ adingin zawl nga hi ding hi.
  </para>
  <para style="p">
    <verse number="28" style="v"/>A zawl laita, a khuampeek kim ciang a banto pen mong khat pan mong khat paisuak ding hi.
  </para>
  <para style="p">
    <verse number="29" style="v"/>A khuampeekte kham tawh zut-in, zawlte a len dingin amau kualte kham tawh na bawl ding hi; zawlte kham tawh na zut ding hi.
  </para>
  <para style="p">
    <verse number="30" style="v"/>A lim ding geelna, mual tungah nang' tungah hong kilak mah tawh kizui-in biakbuk na lam ding hi.
  </para>
  <para style="p">
    <verse number="31" style="v"/>“A dum, a dupsan, a ausan nate leh a kop-a kikhuk khau hoih tawh dalna puan khat na bawl ding hi; hoih taka a kibawl kherubte tawh kibawl ding hi;
  </para>
  <para style="p">
    <verse number="32" style="v"/>ngun tawh kibawl bullen lite' tungah a om kham kibawl vankhaina nei-in, kham tawh a kizut singkha khuampi lite' tungah na khai ding hi.
  </para>
  <para style="p">
    <verse number="33" style="v"/>A kilhnate-ah dalna puan khai sukin, dalna puan sung tua lai mun-ah tecipan’na singkuang na koih ding hi; dalna puan in siangtho pen mun panin siangtho mun khen ding hi.
  </para>
  <para style="p">
    <verse number="34" style="v"/>Siangtho pen mun sunga om tecipan’na singkuang tungah hehpihna tokhom na koih ding hi.
  </para>
  <para style="p">
    <verse number="35" style="v"/>Dalna puan pua lamah sabuai koih-in, sabuai tawh a kisan biakbuk leitaw lam pangah meivakkhuam na koih ding hi; leilu lam pangah sabuai na koih ding hi.
  </para>
  <para style="p">
    <verse number="36" style="v"/>“Puanbuk kongkhak dingin, a dum, a dupsan, a ausan khaute leh a kop-a kikhuk khau hoih tawh a kigan, phim tawh kikhui-in a kizem kongpuankhai khat na bawl ding hi.
  </para>
  <para style="p">
    <verse number="37" style="v"/>Kongpuankhai adingin singkha khuampi nga bawlin kham tawh na zut ding hi; a vankhainate kham hi ding a, tuate’ adingin sumngo bullen nga na bawl ding hi.
  </para>
  <chapter number="27" style="c"/>
  <para style="p">
    <verse number="1" style="v"/>“Biakna tau singkha sing tawh bawlin, tong nga sau-in tong nga na zaisak ding hi; biakna tau a ning kim ding a, a tun’ tong thum hi ding hi.
  </para>
  <para style="p">
    <verse number="2" style="v"/>A kiu lite-ah ki na bawl ding hi; a kite in a biakna tau tawh sakhat hi ding a, sumngo tawh na zut ding hi.
  </para>
  <para style="p">
    <verse number="3" style="v"/>Ama adingin vut koihna ding beelte leh kawbiate, kuangte, sikkeute leh vut luahna peekte na bawl ding hi; a nazat khempeuh sumngo tawh na bawl ding hi.
  </para>
  <para style="p">
    <verse number="4" style="v"/>Ama adingin siklen, a vang simsiam zong sumngo tawh na bawl ding hi; siklen tung, a kiu lite-ah sumngo kual li na bawl ding hi.
  </para>
  <para style="p">
    <verse number="5" style="v"/>Siklen in biakna tau kim ciang a bat suk theih nadingin biakna tau zawl nuai panin na bulh ding hi.
  </para>
  <para style="p">
    <verse number="6" style="v"/>Biakna tau adingin zawl, singkha sing zawl bawlin sumngo tawh tuate na zut ding hi;
  </para>
  <para style="p">
    <verse number="7" style="v"/>a kipuak ciangin biakna tau pang nihte-ah a zawlte a om theih nadingin a kualte’ vang sungah a zawlte kikhum ding hi.
  </para>
  <para style="p">
    <verse number="8" style="v"/>Singpekte tawh a kuakin na bawl ding hi; mual tunga nang' tungah hong kilaksa bangin kibawl ding hi.
  </para>
  <para style="p">
    <verse number="9" style="v"/>“Biakbuk tual na bawl ding hi. A tual in leitaw lam pangah pangkhat adingin tong za a sau, a kop-a kikhuk khau hoih tawh a kigan a kikhaisukte nei ding hi;
  </para>
  <para style="p">
    <verse number="10" style="v"/>a khuamte sawmnih leh a bullente sawmnih pen sumngo tawh a kibawl hi ding hi, ahih hangin khuampi tunga vankhainate leh a gaknate in ngun tawh a kibawl hi ding hi.
  </para>
  <para style="p">
    <verse number="11" style="v"/>Leilu lam panga ding zong a sauna tua bangmah hi-in, a kikhaisukte tong za sau ding a, a khuamte sawmnih leh a bullente sawmnih in sumngo tawh a kibawl hi ding hi, ahih hangin khuampi tunga vankhainate leh a gaknate in ngun tawh a kibawl hi ding hi.
  </para>
  <para style="p">
    <verse number="12" style="v"/>Nitumna lam pangah buk tual a vai lam adingin khuampi sawmte leh bullen sawmte tawh tong sawmnga a sau a kikhaisukte om ding hi.
  </para>
  <para style="p">
    <verse number="13" style="v"/>A mai lam, nisuahna lam buk tual a vai in tong sawmnga hi ding hi.
  </para>
  <para style="p">
    <verse number="14" style="v"/>Kongpi pang khat ading a kikhaisukte in tong sawm-le-nga hi ding a, khuampi thumte leh bullen thumte tawh hi ding hi.
  </para>
  <para style="p">
    <verse number="15" style="v"/>A pang lang khatah a kikhaisukte in tong sawm-le-nga hi ding a, khuampi thumte leh bullen thumte tawh hi ding hi.
  </para>
  <para style="p">
    <verse number="16" style="v"/>Buk tual-a kongpi dingin a dum, a dupsan, a ausan khaute leh a kop-a kikhuk khau hoihte tawh a kigan, phim tawh khui-in a kizem, tong sawmnih a sau kongpuankhai khat om ding hi; tua in khuampi lite leh bullen li nei ding hi.
  </para>
  <para style="p">
    <verse number="17" style="v"/>Buk tual kiim-a khuampi khempeuh ngun tawh kibawl gakna tawh kigak ding hi; a vankhainate ngun hi-in a bullente sumngo hi ding hi.
  </para>
  <para style="p">
    <verse number="18" style="v"/>Buk tual a dung tong za khat, a vai tong sawmnga, a san’na tong nga hi-in, a kop-a kikhuk khau hoih tawh a kigan a kikhaisukte leh sumngo bullente tawh hi ding hi.
  </para>
  <para style="p">
    <verse number="19" style="v"/>Biakbuk na zat ahi a kizang ding peuhmahte leh a khetphimte khempeuh leh buk tual a, khetphimte khempeuh sumngo tawh a kibawl hi ding hi.
  </para>
  <para style="p">
    <verse number="20" style="v"/>“Meivak a kuang tawntung dingin a kikoih theih nading, a vak dingin amaute in a kisuzan oliv gah thau siangtho nang' kiangah hong paipih nadingin Israel mite thu na pia ding hi.
  </para>
  <para style="p">
    <verse number="21" style="v"/>Kikhopna buk sung, tecipan’na mai-a dalna puan pua lam-ah, Aaron leh ama' tapate in nitak-a kipan zingsang dong Topa’ mai-ah meivakte kuangsak ding uh hi. Tua pen, Israel mite in amau' khang tawntungin a zuih ding uh ngeina kip khat hi ding hi.
  </para>
  <chapter number="28" style="c"/>
  <para style="p">
    <verse number="1" style="v"/>“Tua ciangin keimah' tungah siampi na a sem dingin Israel mite' lak panin na sanggampa Aaron leh amah tawh a tapate—Aaron leh Aaron’ tapate, Nadab leh Abihu, Eleazar leh Ithamar, nangma' kiangah la in.
  </para>
  <para style="p">
    <verse number="2" style="v"/>Minthan’na leh hoihna tawh a kidim nadingin na sanggampa Aaron ading biakna puan siangtho na bawl ding hi.
  </para>
  <para style="p">
    <verse number="3" style="v"/>Keima' siampi nasepna-ah amah a ap dingin amaute in Aaron’ puante a bawl nading, hih theih ciimna ka guatsa, siamna a nei mite khempeuh tungah gen in.
  </para>
  <para style="p">
    <verse number="4" style="v"/>Hihte in amaute’ bawl ding puante ahi hi: awmdal khat, siampipuan khat, puantualpi khat, sikli nei-a a gial puantungsilh khat, dialpi khat leh kawnggak khat ahi hi; keima' tungah siampi na a sem ding na sanggampa Aaron leh ama' tapate’ adingin amaute in biakna puan siangthote bawl ding uh hi.
  </para>
  <para style="p">
    <verse number="5" style="v"/>“Amaute in kham, a dum, a dupsan, a ausan khaute leh a kop-a kikhuk tawh a kigan puan hoihte zang ding uh hi.
  </para>
  <para style="p">
    <verse number="6" style="v"/>Amaute in siampipuan pen, kham, a dum, a dupsan, a ausan khaute leh a kop-a kikhuk a kigan puan hoihte tawh bawlin hoih takin a kibawl hi ding hi.
  </para>
  <para style="p">
    <verse number="7" style="v"/>A kizop khawm theih nadingin a mong nihte-ah a kimat liangkaihna puan nih nei ding hi.
  </para>
  <para style="p">
    <verse number="8" style="v"/>Amah a gak dinga hoih tak-a a kigan tua tunga puan om pen, kham, a dum, a dupsan, a ausan khaute leh a kop-a kikhuk puan hoihte tawh kibawlin, a sepna zia leh a nate a kibang hi ding hi.
  </para>
  <para style="p">
    <verse number="9" style="v"/>Nangmah in onik suang nih la-in tuate' tungah Israel tapate’ min na gelh ding a,
  </para>
  <para style="p">
    <verse number="10" style="v"/>amau’ suahna tawh kizui-in amau' min gukte suang khat tungah gelhin, a om lai gukte’ min a suang dang khat tungah na gelh ding hi.
  </para>
  <para style="p">
    <verse number="11" style="v"/>Kizepna a bawlpa in min gelhna a bawl bangin Israel tapa sawm-le-nihte’ minte tawh suang nihte na gelh ding hi; tuate pen kham-a zepna tawh na um ding hi.
  </para>
  <para style="p">
    <verse number="12" style="v"/>Israel tapate phawkna suang dingin siampi puan’ liangkaih puan tungah tua suang nihte na bulh ding hi; Aaron in ama' liangko nihte' tungah phawk nadingin Topa’ mai-ah amaute’ min pua ding hi.
  </para>
  <para style="p">
    <verse number="13" style="v"/>Kham tawh kibawl a kiphut kizepna leh
  </para>
  <para style="p">
    <verse number="14" style="v"/>khau banga a kihual, kham citak khainiang nih na bawl ding hi; a kihual khainiangte pen a kiphutte' tungah na bulh ding hi.
  </para>
  <para style="p">
    <verse number="15" style="v"/>“Hoih tak-a a kibawl thukhenna awmdal khat na bawl ding hi; siampipuan a kibawl mah bangin na bawl ding hi; kham, a dum, a dupsan, a ausan khaute leh a kop-a kikhuk puan hoih tawh na bawl ding hi.
  </para>
  <para style="p">
    <verse number="16" style="v"/>A ning kikim-in thuap nih hi ding a, a dung khap khat, a vai khap khat hi ding hi.
  </para>
  <para style="p">
    <verse number="17" style="v"/>Tua sungah suang gual li-in na bulh ding hi. Sardis suang, topaz suang leh karbankel suang gual khat in a gual masa hi ding hi;
  </para>
  <para style="p">
    <verse number="18" style="v"/>a gual nihna in emerald suang, sapfeiros suang leh diamond suang hi ding hi;
  </para>
  <para style="p">
    <verse number="19" style="v"/>a gual thumna in jakinth suang, agate suang leh amethist suang hi ding hi;
  </para>
  <para style="p">
    <verse number="20" style="v"/>a gual lina in khrysolite suang, onik suang leh jasper suang hi ding hi; kham tawh zepna sungah tuate kibulh ding hi.
  </para>
  <para style="p">
    <verse number="21" style="v"/>Israel tapate’ min tawh kituakin amaute’ min a omna suang sawm-le-nih om ding hi; tuate in minam sawm-le-nihte’ adingin amau’ min ciat kigelhin, min gelhna tawh kibang ding hi.
  </para>
  <para style="p">
    <verse number="22" style="v"/>Awmdal adingin khau tawh a kibang, a kihual kham citak khainiang na bawl ding hi;
  </para>
  <para style="p">
    <verse number="23" style="v"/>awmdal adingin kham kual nih na bawl ding a, awmdal mongah tua kual nihte na bulh ding hi.
  </para>
  <para style="p">
    <verse number="24" style="v"/>Awmdal mong a kual nihte' sungah kham khau nihte na khum ding hi;
  </para>
  <para style="p">
    <verse number="25" style="v"/>khau mong nihte zepna tawh na zom ding a, siampipuan’ liangkaih puan mai lamah tua bangin na zom ding hi.
  </para>
  <para style="p">
    <verse number="26" style="v"/>Kham kual nih na bawl ding a, awmdal mong nih, siampi puan tawh a kizom a sung lamah na bulh ding hi.
  </para>
  <para style="p">
    <verse number="27" style="v"/>Kham kual nih na bawl ding a, siampipuan liangkaih nihte’ nuai a mai lam, hoih taka a kigan siampi puankhau a kizopna tung sanah na bulh ding hi.
  </para>
  <para style="p">
    <verse number="28" style="v"/>Hoih taka a kigan siampipuan’ khau tungah a om theih nading leh siampipuan tung panin awmdal a kol theih loh nadingin amaute in siampipuan’ kual-ah khau dum khat-in a kual tawh gak ding uh hi.
  </para>
  <para style="p">
    <verse number="29" style="v"/>Tua ahih ciangin Topa’ mai-ah phawk tawntung nadingin amaute paipih dingin siangtho munah amah a pai ciangin, Aaron in ama' lungtang tunga a om thukhenna awmdal sungah Israel tapate’ minte pua ding hi.
  </para>
  <para style="p">
    <verse number="30" style="v"/>Thukhenna awmdal sungah Urim leh Thummim na koih ding a, Topa’ mai-ah a pai ciangin Aaron’ lungtang tungah tuate om ding hi; tua bangin Aaron in ama' lungtang tungah Israel mite’ thukhenna Topa’ mai-ah pua tawntung ding hi.
  </para>
  <para style="p">
    <verse number="31" style="v"/>“Siampi puantualpi puan dum bek tawh na bawl ding hi.
  </para>
  <para style="p">
    <verse number="32" style="v"/>Puan ngawng bangin a kikeek loh nadingin a ngawng kimkotah a kigan tawh a kizim, lutang thawl a vang nei ding hi.
  </para>
  <para style="p">
    <verse number="33" style="v"/>A mong-ah a dum, a dupsan, a ausan khaute tawh a kizem mang kawlsing gah bawlin, a mong kiim-ah amaute’ kikal-ah kham siklong bawlin
  </para>
  <para style="p">
    <verse number="34" style="v"/>puantualpi mong kimkotah a gah bangin na bawl ding hi.
  </para>
  <para style="p">
    <verse number="35" style="v"/>Amah in biakna na a sep ciangin Aaron in tua puan silh ding a, amah a sih khak loh nadingin Topa’ mai a siangtho munah a tum ciang leh a pusuah ciangin a gingte kiza ding hi.
  </para>
  <para style="p">
    <verse number="36" style="v"/>“Nangmah in kham citak tawh a peek khat na bawl ding a, min gelhna a kibawlte mah bangin tua tungah, ‘Topa ading siangtho’ ci-in na gelh ding hi.
  </para>
  <para style="p">
    <verse number="37" style="v"/>Tua pen, khau dum khat tawh dialpi tungah na gak ding hi; dialpi mai lamah om ding hi.
  </para>
  <para style="p">
    <verse number="38" style="v"/>Tua pen Aaron’ taltang-ah om ding a, Israel mite in letsong siangtho a piakna uh ahi, a siangtho biak piakna-ah mawhna a om peuhmah Aaron in ama' tungah khu ding hi; Topa’ mai-ah amaute a kisan’ theih nadingin ama' taltang tungah tua a peek om tawntung ding hi.
  </para>
  <para style="p">
    <verse number="39" style="v"/>“A puantungsilh khau hoih tawh sikli nei a gial-in na gan ding a, khau hoih tawh dialpi khat na bawl ding a, phim tawh kikhui-in a kizem kawnggak khat na bawl ding hi.
  </para>
  <para style="p">
    <verse number="40" style="v"/>“Aaron’ tapate' adingin puantungsilhte, kawnggakte, lukhute na bawl ding hi; minthan’na leh hoihna tawh a kidim nadingin tuate na bawl ding hi.
  </para>
  <para style="p">
    <verse number="41" style="v"/>Amaute in keima' tungah siampi na a sep theih nadingun na sanggampa Aaron leh amah tawh a om ama' tapate' tungah tuate na silhsak ding a, amaute sathau nilhin, nasem dingin kipsakin, na siangthosak ding hi.
  </para>
  <para style="p">
    <verse number="42" style="v"/>A ci guak-a a omna uh a tuam dingin amau adingin puan hoihte tawh pheituamte na bawlsak ding hi; tuate in kawng panin phei ciang ban ding hi;
  </para>
  <para style="p">
    <verse number="43" style="v"/>amaute kikhopna buk-ah a pai ciang uh ahi a, siangtho mun-ah nasem dingin biakna tau nai-ah a pai ciang uh ahi zongin, Aaron leh ama' tapate in tuate silh ding uh hi; tua hi kei leh amaute in amau' tung mah-ah mawhna a kisuantawm suakin si ding uh hi. Hih in amah leh ama khit cianga a suan-le-khakte adingin a om tawntung ngeina kip khat hi ding hi.
  </para>
  <chapter number="29" style="c"/>
  <para style="p">
    <verse number="1" style="v"/>“Tu-in hih in, amaute in keima' tungah siampi na a sep theih nadingun amaute na sian’thosak nadingin amaute' tunga na hih ding ahi hi. Bawngtalno khat leh a sitbang lo tuutal nih,
  </para>
  <para style="p">
    <verse number="2" style="v"/>leh silngo sawhloh anlum, sathau tawh a kihel silngo sawhloh mohte, sathau tawh a kizut silngo sawhloh mohphengte la in. Tuate pen mangbuh nel tawh na bawl ding hi.
  </para>
  <para style="p">
    <verse number="3" style="v"/>Lawh khat sungah tuatekoihin tuate a lawh-in paipih-in, a bawngtal leh a tuutal nih zong na paipih ding hi.
  </para>
  <para style="p">
    <verse number="4" style="v"/>Aaron leh a tapate kikhopna buk kongkhak-ah na paipih ding a, amaute tui tawh na sil ding hi.
  </para>
  <para style="p">
    <verse number="5" style="v"/>Nangmah in puante la-in, Aaron’ tungah puantungsilh leh siampi puantualpi, siampipuan leh awmdal koihin, hoih taka a kigan siampipuan gakna tawh amah na gak ding hi;
  </para>
  <para style="p">
    <verse number="6" style="v"/>ama' lu tungah dialpi khimsakin, dialpi tungah kumpi lukhu siangtho na khusak ding hi.
  </para>
  <para style="p">
    <verse number="7" style="v"/>Nangmah in nilh sathau la-in, ama'lu tungah sungin amah na nilh ding hi.
  </para>
  <para style="p">
    <verse number="8" style="v"/>Tua ciangin nangmah in ama' tapate paipihin, amaute puantungsilh na silhsak ding a,
  </para>
  <para style="p">
    <verse number="9" style="v"/>kawnggakte tawh amaute gakin amau' tungah a lukhute uh na gak ding hi; siampi nasepna in a kip tawntung ngeina ahih manin amau aa hi ding hi. Tua bangin Aaron leh a tapate na koih ding hi.
  </para>
  <para style="p">
    <verse number="10" style="v"/>“Tua ciangin kikhopna buk mai-ah bawngtal na paipih ding hi. Aaron leh a tapate in bawngtal lu tungah amau’ khut nga ding uh a,
  </para>
  <para style="p">
    <verse number="11" style="v"/>Topa’ mai, kikhopna buk kongkhak-ah nangmah in bawngtal na go ding hi,
  </para>
  <para style="p">
    <verse number="12" style="v"/>bawngtal sisan tawmkhat la-in biakna tau kite na khutme tawh na nuh ding a, a om lai si teng biakna tau bul-ah na sung khia ding hi.
  </para>
  <para style="p">
    <verse number="13" style="v"/>A gilpi tuam a thau khempeuh leh a sin tunga autok leh a kal nihte a tuam a thau tawh na la ding a, biakna tau tungah tuate na hal ding hi.
  </para>
  <para style="p">
    <verse number="14" style="v"/>Ahih hangin bawngtal sa leh a vun leh a ekte, giahphual pua lam-ah mei tawh na hal ding hi; tua in khialhna hanga biakna ahi hi.
  </para>
  <para style="p">
    <verse number="15" style="v"/>“Tua ciangin nangmah in tuutalte khat la-in, Aaron leh a tapate in tuutal' lu tungah amau’ khut nga ding uh a,
  </para>
  <para style="p">
    <verse number="16" style="v"/>nangmah in tuutal go-in, a si la-in biaknatau kimkotah na theh ding hi.
  </para>
  <para style="p">
    <verse number="17" style="v"/>Tua ciangin nangmah in tuutal sem nenin, a sungkua leh a khete silin, a sa-bakte leh a lu tawh tuate koihin,
  </para>
  <para style="p">
    <verse number="18" style="v"/>biakna tau tungah tuutal a bup-in na hal ding hi; tua in Topa’ tungah meihal biakna ahi hi; tua in a gim namtui, Topa’ tungah mei tawh kihal biakna ahi hi.
  </para>
  <para style="p">
    <verse number="19" style="v"/>“Nangmah in tuutal a dang khat na la ding hi; Aaron leh a tapate in tuutal' lu tungah amau khut nga ding uh a,
  </para>
  <para style="p">
    <verse number="20" style="v"/>nangmah in tuutal go-in, a si tawmkhat la-in Aaron’ taklam bil dawn leh ama' tapate’ taklam bil dawnte leh amau' taklam khutpi dawnte leh amau’ taklam khepi dawnte nuhin, a om lai si teng biakna tau kimah na theh ding hi.
  </para>
  <para style="p">
    <verse number="21" style="v"/>Tua ciangin nangmah in biakna tau tunga a om si tawmkhat leh nilh sathau la-in Aaron leh ama' puante' tung leh amah tawh a om ama' tapate' tung leh ama' tapate’ puante' tungah na theh ding hi; amah leh a puante leh amah tawh a om a tapate leh ama' tapate’ puante siangtho ding hi.
  </para>
  <para style="p">
    <verse number="22" style="v"/>“Nangmah in tuutal thau, a mei, a gilpi tuam a thau, a sin pan a utok, a kal nihte leh a tuam leh a taklam phei (bang hang hiam cih leh tua inkipsakna tuutal ahi hi),
  </para>
  <para style="p">
    <verse number="23" style="v"/>leh Topa' mai-ah a om silngo sawhloh anlum lawh sung panin anlum lum khat, sathau tawh a kibawl anlumbek khat, mohpheng khat, zong na la ding hi;
  </para>
  <para style="p">
    <verse number="24" style="v"/>nangmah in hihte khempeuh Aaron' khut sung leh a tapate’ khut sungah na koih ding a, Topa' mai-ah veii-a piak nadingin na veii ding hi.
  </para>
  <para style="p">
    <verse number="25" style="v"/>Tua ciangin nangmah in amau' khut sung panin tuate na la ding a, Topa' mai-ah a gim namtui dingin biakna tau tungah meihal tawh kihal biakna ban-ah na hal ding hi; tua in Topa' tungah mei tawh kihal biakna ahi hi.
  </para>
  <para style="p">
    <verse number="26" style="v"/>“Nangmah in Aaron a kikipsakna tuutal sa-iik la-in Topa’ mai-ah veii-a piak nadingin na veii ding hi; tua in nangma' tanh hi ding hi.
  </para>
  <para style="p">
    <verse number="27" style="v"/>Tua in Aaron leh ama' tapate ading ahih ciangin, kipsakna tuutal pan-a a kipia, a kiveii, siampite’ tanh a phei leh veii-a piakna sa-iikte na siangthosak ding hi.
  </para>
  <para style="p">
    <verse number="28" style="v"/>Tua in Aaron leh ama' tapate adingin Israel mite’ tung panin a kaih tawntung ding uh ahi hi, bang hang hiam cih leh thunuam-a amau biakna panin Israel mite in a piak ding siampite’ tanh ahi hi; tua in Topa’ tungah amau’ piakna ahi hi.
  </para>
  <para style="p">
    <verse number="29" style="v"/>“Aaron’ biakna puan siangthote pen ama' sih khit ciangin a tapate’ tungah kipia ding a, amaute kinilhin a kikipsak nading ahi hi.
  </para>
  <para style="p">
    <verse number="30" style="v"/>Ama' za luahin siampi a sem a tapa in siangtho munah nasem dingin kikhopna buk-ah a pai ciangin ni sagih sung tuate silh ding hi.
  </para>
  <para style="p">
    <verse number="31" style="v"/>“Nangmah in kipsakna tuutal la-in a siangtho mun khatah a sa na huan ding hi;
  </para>
  <para style="p">
    <verse number="32" style="v"/>Aaron leh a tapate in kikhopna buk kongkhak-ah tuutal sa leh lawh sunga om anlum ne ding uh hi.
  </para>
  <para style="p">
    <verse number="33" style="v"/>Amaute in amaute kipsak ding leh a siangthosak dingin kilemna a kibawlna tua ante ne ding uh hi, ahih hangin a pualam mi in tuate ne thei lo ding hi, bang hang hiam cih leh tuate a siangtho ahi hi.
  </para>
  <para style="p">
    <verse number="34" style="v"/>Kipsakna sate khat peuhpeuh ahi a, anlum ahi zongin, zingsang ciang dong a om lai leh nangmah in a om laite mei tawh na hal ding hi; tuate kine lo ding hi, bang hang hiam cih leh tuate a siangtho ahi hi.
  </para>
  <para style="p">
    <verse number="35" style="v"/>“Tua bangin nang kong thupiakte khempeuh tawh kituakin Aaron leh ama' tapate' tungah na hih ding hi; ni sagih sung tawntung amaute kipsakna na bawl ding hi,
  </para>
  <para style="p">
    <verse number="36" style="v"/>kilem nadingin mawhna hanga biakna-in ni simin bawngtal khat na pia ding hi. Siangthosak dingin sathau na nilh ciang leh kilemna na bawl ciangin biakna tau adingin khialhna hanga biakna khat zong na pia ding hi.
  </para>
  <para style="p">
    <verse number="37" style="v"/>Biakna tau adingin ni sagih sung kilemna bawlin, na siangthosak ding hi, biakna tau in a siangthopen hi ding hi; biakna tau a lawng peuhpeuh a siangtho suak ding hi.
  </para>
  <para style="p">
    <verse number="38" style="v"/>“Tu-in hih in biakna tau tungah na piak ding ahi hi; ni simin a kizomin kum khat a pha tuuno nihta hi ding hi.
  </para>
  <para style="p">
    <verse number="39" style="v"/>Tuuno khat zingsang lamin na pia ding a, adang tuuno khat nitak lamin na pia ding hi;
  </para>
  <para style="p">
    <verse number="40" style="v"/>tuuno a masa tawh an nel seu seh-sawm-suah-seh-khat leh a kisatzan singgah thau bung seh-li-suah-seh-khat tawh a kihel leh tui-buah dingin leenggahzu bung seh-li-suah-seh-khat hi ding hi.
  </para>
  <para style="p">
    <verse number="41" style="v"/>Tuuno a dang khat nitakin na pia ding a, zingsang-a mah bangin a gim namtui ding, Topa’ tungah mei tawh kihal biakna-in an tawh biakna leh tuibuah tawh na pia ding hi.
  </para>
  <para style="p">
    <verse number="42" style="v"/>Nang' tunga thu kong genna ding, nang tawh ka kituahna ding mun, Topa’ mai kikhopna buk kongkhak-ah na khang tawntungun a om tawntung ding tawh meihal biakna hi ding hi.
  </para>
  <para style="p">
    <verse number="43" style="v"/>Tua lai-ah Israel mite tawh ka kituah ding a, keima' minthan’na in tua mun siangthosak ding hi;
  </para>
  <para style="p">
    <verse number="44" style="v"/>keimah in kikhopna buk leh biakna tau ka siangthosak ding hi; keima' tungah siampi na a sem dingin Aaron leh a tapate zong ka siangthosak ding hi.
  </para>
  <para style="p">
    <verse number="45" style="v"/>Israel mite' lakah keimah teengin amau’ Pasian ka hi ding hi.
  </para>
  <para style="p">
    <verse number="46" style="v"/>Keimah in amaute’ lakah ka ten’na hangin Izipt leitang panin amaute a paikhiatpih Topa amau’ Pasian ka hihna amaute in thei ding uh hi; keimah in Topa amau' Pasian ka hi hi.
  </para>
  <chapter number="30" style="c"/>
  <para style="p">
    <verse number="1" style="v"/>“Nangmah in a tungah paknamtui hal nading biakna tau khat na bawl ding hi; singkha sing tawh na bawl ding hi.
  </para>
  <para style="p">
    <verse number="2" style="v"/>A dung tong khat, a vai tong khat hi ding hi; a kikim sikli nei hi ding a, a san’na tong nih hi ding hi; a kite a tak tawh sakhat hi ding hi.
  </para>
  <para style="p">
    <verse number="3" style="v"/>Nangmah in kham citak tawh zut-in, a tung leh a pang kimkot leh a kite na zut ding hi; a kimkot-ah kham tawh a geihual na bawl ding hi.
  </para>
  <para style="p">
    <verse number="4" style="v"/>Tua adingin kham kual nih na bawl ding hi; a geihual nuai a kigalsai a pang tuakah tuate na bawl ding a, a puak nading zawlte a len dingte hi ding uh hi.
  </para>
  <para style="p">
    <verse number="5" style="v"/>Nangmah in singkha sing tawh a zawlte na bawl ding a, kham tawh tuate na zut ding hi.
  </para>
  <para style="p">
    <verse number="6" style="v"/>Nangmah tawh ka kituah nading mun, tecipan’na tunga a om hehpihna tokhom mai, tecipan’na singkuang kiangah a om dalna puan mai-ah biakna tau na koih ding hi.
  </para>
  <para style="p">
    <verse number="7" style="v"/>Aaron in tua tungah a namtui paknamtui hal ding hi; amah in zingsang simin meivakte a puah ciangin hal ding hi,
  </para>
  <para style="p">
    <verse number="8" style="v"/>Aaron in nitakin zong meivakte a koih ciangin tuate hal ding a, na khang tawntungun Topa’ mai-ah a namtui hi tawntung ding hi.
  </para>
  <para style="p">
    <verse number="9" style="v"/>Tua tungah a siangtho lo a dang paknamtui hita leh, meihal biakna hita leh, an tawh biakna hita leh na pia kei ding hi; tua tungah tui-buah na sung kei ding hi.
  </para>
  <para style="p">
    <verse number="10" style="v"/>Aaron in a kite' tungah kum khatin khatvei kilemna bawl ding hi; amah in kilem nading khialhna hanga biakna si tawh na khang tawntungun kum khatin khatvei kilemna bawl ding hi; tua in Topa' tungah a siangtho pen ahi hi,” a ci hi.
  </para>
  <para style="p">
    <verse number="11" style="v"/>Topa in Moses' kiangah,
  </para>
  <para style="p">
    <verse number="12" style="v"/>“Israel mite misimna bawl-a, amaute na sim ciangin amau' lakah gimna a tun’ loh nadingin, amaute na sim ciangin a milip in a kitatkhiatna uh Topa' tungah pia ding uh hi.
  </para>
  <para style="p">
    <verse number="13" style="v"/>Misimna-ah a kisim mi peuhmah in a piak ding in: biakinn shekel tawh kituakin shekel lang (shekel khatah gerah sawmnih om), Topa’ tungah biakna-in shekel lang hi ding hi.
  </para>
  <para style="p">
    <verse number="14" style="v"/>Misimna-a akisim, kum sawmnih panin a tungsiah peuhmah in Topa biakna pia ding hi.
  </para>
  <para style="p">
    <verse number="15" style="v"/>Note’ ading kilemna bawl nadingin Topa biakna na piak uh ciangin a haute in shekel lang sangin tamzaw pia lo, a zawngte in tawmzaw pia lo ding hi.
  </para>
  <para style="p">
    <verse number="16" style="v"/>Nomau adingin kilemna bawl nading, Topa’ mai-ah Israel mite phawkna a hisak dingin Israel mite tung panin kilemna sum na la ding a, kikhopna buk nasep nadingin na seh ding hi,” a ci hi.
  </para>
  <para style="p">
    <verse number="17" style="v"/>Topa in Moses kiangah,
  </para>
  <para style="p">
    <verse number="18" style="v"/>“Kisil nadingin sumngo kuang khat, a ngakna sumngo tawh akibawl khat zong bawl in. Nangmah in kikhopna buk leh biakna tau kikal-ah na koih ding a, tua sungah tui na koih ding hi.
  </para>
  <para style="p">
    <verse number="19" style="v"/>Aaron leh a tapate in a khut uh leh a khe uh tua tui tawh sil ding uh hi.
  </para>
  <para style="p">
    <verse number="20" style="v"/>Amaute kikhopna buk-ah a pai ciangin ahi a, Topa' tungah mei tawh kihal biakna hal ding a nasem dingin biakna tau nai-ah a pai ciang uh ahi zongin, amaute a sih loh nadingun amaute tui tawh kisil ding uh hi.
  </para>
  <para style="p">
    <verse number="21" style="v"/>A sih khak loh nadingun a khut uh leh a khe uh sil ding uh hi; tua in na khang tawntungun amaute'tung, ama' tung nangawn leh ama' suan-le-khakte' tungah ngeina kip khat hi ding hi,” a ci hi.
  </para>
  <para style="p">
    <verse number="22" style="v"/>Tua tham loin, Topa in Moses' kiangah,
  </para>
  <para style="p">
    <verse number="23" style="v"/>“A hoih pen a namtui nate la in: mirrah paknamtui shekel za nga leh a namtui thaksing tua zah lang, shekel zanih leh sawmnga gik, leh a khum a namtui paknamtui zanih leh sawmnga,
  </para>
  <para style="p">
    <verse number="24" style="v"/>biakinn shekel tawh kituakin thaksing nam khat za nga, leh oliv thau bung khat;
  </para>
  <para style="p">
    <verse number="25" style="v"/>nangmah in paknamtui bawlte’ bawl mah bangin a siangtho sathau nilh dingin hihte na gawm ding hi; tua in a siangtho sathau nilh hi ding hi.
  </para>
  <para style="p">
    <verse number="26" style="v"/>Nangmah in tua tawh kikhopna buk leh tecipan’na singkuang,
  </para>
  <para style="p">
    <verse number="27" style="v"/>sabuai leh a nazat khempeuh, meivakkhuam leh a nazatte leh paknamtui biakna tau,
  </para>
  <para style="p">
    <verse number="28" style="v"/>meihal biakna tau a nazat khempeuh tawh, kuang leh a ngakna na zut ding hi;
  </para>
  <para style="p">
    <verse number="29" style="v"/>tuate a siangtho pen ahih theih nadingin na siangthosak ding hi; tuate a lawng peuhmah a siangtho suak ding hi.
  </para>
  <para style="p">
    <verse number="30" style="v"/>Amaute in keima' tungah siampi na hong sep theih nadingun Aaron leh a tapate nangmah in sathau nilhin, amaute na siangthosak ding hi.
  </para>
  <para style="p">
    <verse number="31" style="v"/>Nangmah in Israel mite' kiangah, ‘Hih in na khang tawntungun a siangtho keima' sathau nilh hi ding hi.
  </para>
  <para style="p">
    <verse number="32" style="v"/>Mi mawkmawkte’ pumpi tungah tua sathau kisung lo ding a, tua banga a kigawm sathau dang na bawl kei ding uh hi; tua in a siangtho hi a, note' tungah a siangtho hi ding hi.
  </para>
  <para style="p">
    <verse number="33" style="v"/>Tua tawh a kibangin a bawl mi peuhmah ahi a, a pualam mi khat peuh tuate a nilhsak mi peuhmah ahi zongin ama' mite' kiang panin kikhenkhia ding hi,’ ci in,” a ci hi.
  </para>
  <para style="p">
    <verse number="34" style="v"/>Topa in Moses' kiangah, “A namtui nate, stakte, onikh leh galbanum, paknamtui citak tawh a namtui nate (a tamna a kikim ciatin) la in la,
  </para>
  <para style="p">
    <verse number="35" style="v"/>paknamtui bawlte’ hih bangin ci sawhin a nin bang lo, biakna paknamtui bawl in;
  </para>
  <para style="p">
    <verse number="36" style="v"/>nangmah in kimkhat a neu mahmahin na satnen ding a, nang tawh ka kituah nading mun kikhopna buk sunga tecipan’na mai-ah pawl khat na koih ding hi; tua in nangma adingin a siangtho pen hi ding hi.
  </para>
  <para style="p">
    <verse number="37" style="v"/>A kigawmpih ngei teng tawh na bawl ding paknamtui pen note' adingin na bawl kei ding hi; tua in note’ adingin Topa' tungah a siangtho hi ding hi.
  </para>
  <para style="p">
    <verse number="38" style="v"/>Tua tawh a kibangin paknamtui a bawl mi peuhmah ama' mite' kiang panin kikhenkhia ding hi,” a ci hi.
  </para>
  <chapter number="31" style="c"/>
  <para style="p">
    <verse number="1" style="v"/>Topa in Moses' kiangah,
  </para>
  <para style="p">
    <verse number="2" style="v"/>“Thei in, Judah minam, Hur’ tapa ahi Uri’ tapa Bezalel a min-in ka sam khin hi;
  </para>
  <para style="p">
    <verse number="3-5" style="v"/>lim hoihte a geel ding, kham, ngun, sumngo tawh na a bawl ding, siamna nam khempeuhah nasep nading, bulh ding suangte seekna leh sing zep nasep a sem dingin Pasian’ Kha, siamna, pilna, theihna leh khut siam nasep khempeuh tawh amah ka kidimsak hi.
  </para>
  <para style="p">
    <verse number="6" style="v"/>En in, amah tawh, Dan minam, Ahisamak’ tapa Oholiab ka seh khin zo hi; amaute in nang kong thupiak khempeuh a bawl theih nadingun a hih thei mi khempeuh' tungah siamna ka pia khin zo hi.
  </para>
  <para style="p">
    <verse number="7" style="v"/>Amau sep dingte in; kikhopna buk, leh tecipan’na singkuang, leh a tunga om hehpihna tokhom leh buk sung na khempeuh,
  </para>
  <para style="p">
    <verse number="8" style="v"/>sabuai leh a nazatte leh a siangtho meivakkhuam leh a nazatte khempeuh, paknamtui biakna tau,
  </para>
  <para style="p">
    <verse number="9" style="v"/>leh meihal biakna tau a nazatte khempeuh tawh, kuang leh a ngakna,
  </para>
  <para style="p">
    <verse number="10" style="v"/>leh amau’ siampi nasep nadingin siampi Aaron’ puan siangthote leh ama' tapate’ puante ahi, hoih tak-a kigan puante,
  </para>
  <para style="p">
    <verse number="11" style="v"/>leh siangtho mun adingin nilh sathau leh a namtui paknamtui ahi hi. Ka thupiakte khempeuh tawh kituakin nangmah in na bawl ding hi,” a ci hi.
  </para>
  <para style="p">
    <verse number="12" style="v"/>Topa in Moses' kiangah,
  </para>
  <para style="p">
    <verse number="13" style="v"/>“Israel mite' tungah gen in, ‘Note in keima' sabbathte na tang ding uh hi, bang hang hiam cih leh hih in keimah, Topa in note a hong siangthosak ka hihna na theih nadingun na khang tawntungun keimah leh note' kikal-ah lim khat ahi hi.
  </para>
  <para style="p">
    <verse number="14" style="v"/>Note in sabbath na tang ding uh hi, bang hang hiam cih leh note adingin siangtho hi; tua ni a ninsak mi peuhmah kithat ding hi; tua ni-in na a sem mi peuhmah ama' mite' kiang panin kikhenkhia ding hi.
  </para>
  <para style="p">
    <verse number="15" style="v"/>Ni guk sungin nasep kizo ding hi, ahih hangin a ni sagih ni in thupi-a tawlngakna sabbath ni hi a, Topa' tungah siangtho hi; sabbath ni-in nasep khat peuhpeuh a sem mi peuhmah kithat ding hi.
  </para>
  <para style="p">
    <verse number="16" style="v"/>Tua ahih ciangin a tawntungin thuciamna-in amau’ khang tawntungin sabbath tangin, Israel mite in sabbath kem ding uh hi.
  </para>
  <para style="p">
    <verse number="17" style="v"/>Ni guk sungin Topa in van leh lei bawlin, a ni sagih ni-in amah tawlnga a, a tha dimkiksak hi; keimah leh Israel mite' kikal-ah hih sabbath in lim khat hi tawntung hi, ci hi,’ci in,” a ci hi.
  </para>
  <para style="p">
    <verse number="18" style="v"/>Sinai Mual tungah thugenna a man khit ciangin, Pasian’ khutme tawh a kigelh suangpeek ahi tecipan’na suangpeek nihte, amah in Moses pia hi.
  </para>
  <chapter number="32" style="c"/>
  <para style="p">
    <verse number="1" style="v"/>Mual tung panin Moses hong tun’suk hakna mite in a theih uh ciangin, Aaron kiangah mite amau mah kikaikhawm tawmin, ama' kiangah, “Kithawi in, kote’ mai-ah a pai ding pasiante hong bawlsak in; Izipt leitang panin eite hong paikhiatpih to mite hih Moses ahih leh, amah bang suak khin cih i thei kei hi,” a ci uh hi.
  </para>
  <para style="p">
    <verse number="2" style="v"/>Aaron in amaute' kiangah, “Na zite, na tapate leh na tanute uh’ bil tungah a om kham bilbahte sutkhia un la, kei' kiangah tuate hong paipih un,” a ci hi.
  </para>
  <para style="p">
    <verse number="3" style="v"/>Tua ahih ciangin mi khempeuh in amau’ bil-a om kham bilbahte sutkhia-in Aaron’ kiangah tuate paipih uh hi.
  </para>
  <para style="p">
    <verse number="4" style="v"/>Amah in amaute’ tung panin kham saangin, sumtui sun’na sungah sungin, a kisung milim bawngno khat bawlsak hi; tua ciangin mite in, “Israel mite aw, hihte in Izipt leitang panin note hong paikhiatpih to na pasiante uh a hi hi!” ci uh hi.
  </para>
  <para style="p">
    <verse number="5" style="v"/>Aaron in hih thu a muh ciangin, amah in tua mai-ah biakna tau khat lam hi; “Zing ciang pen Topa ading pawibawl ni hi ding hi,” ci-in Aaron in zaksakna bawl hi.
  </para>
  <para style="p">
    <verse number="6" style="v"/>Amaute zingsangin tho baih uh a, meihal biakna pia-in thu-nuam-a biakna paipih uh hi; a ne a dawn dingin mite tu suk uh a, gualnuam mahmah uh hi.
  </para>
  <para style="p">
    <verse number="7" style="v"/>Topa in Moses' kiangah, “Pai suk in; bang hang hiam cih leh Izipt leitang panin nangmah in na paikhiatpih toh mite amau leh amau kisiasak uh hi;
  </para>
  <para style="p">
    <verse number="8" style="v"/>amaute ka thupiakna lampi panin kiheikhia pak uh hi; amau’ adingin amaute in a kisung milim bawngno khat bawlin, tua bia-in a tungah biakna pia uh a, ‘Israel mite aw, hihte in Izipt leitang panin note hong paikhiatpih to na pasiante uh ahi hi!’ ci uh hi,” a ci hi.
  </para>
  <para style="p">
    <verse number="9" style="v"/>Topa in Moses' kiangah, “Hih mite ka mu zo hi, en in, a lungkhauh mite ahi uh hi;
  </para>
  <para style="p">
    <verse number="10" style="v"/>tua ahih ciangin tu-in amaute'tungah ka hehna so-in amaute ka beisak theih nadingin kei guak hong omsak in; ahih hangin minam lian khatin nang kong bawl ding hi,” a ci hi.
  </para>
  <para style="p">
    <verse number="11" style="v"/>Ahih hangin Moses in Topa ama' Pasian' tungah thuum a, “Topa aw, a vanglian leh a thahat khut tawh Izipt leitang panin na paikhiatpih ahi nangma' mihingte' tungah bang hangin na hehna so ding ahi hiam?
  </para>
  <para style="p">
    <verse number="12" style="v"/>Bang hangin Izipt in, ‘Mual tungah amaute a that ding leh leitung panin amaute a beisak dingin siatna ngaihsutna tawh amah in amaute paikhiatpih hi,’ ci ding ahi uh hiam? A kihtak-huai na hehna daaisak in la, na lungsim khelin na mite' tungah hih siatna tungsak kei in.
  </para>
  <para style="p">
    <verse number="13" style="v"/>Amaute' tungah nangmahmah kiciamin amaute' tungah, ‘Na suan-le-khakte uh vantung aksi bangin tamsakin, keimah in ka ciamsa hih leitang khempeuh na suan-le-khakte uh' tungah ka pia ding a, amaute in luah tawntung ding uh hi,’ na cihna na nasemte Abraham, Isaak leh Israel phawk in,” a ci hi.
  </para>
  <para style="p">
    <verse number="14" style="v"/>Tua hi a, Topa in a lungsim khel a, ama' mite' tungah a tun’sak ding siatna tungsak nawn lo hi.
  </para>
  <para style="p">
    <verse number="15" style="v"/>Tua ciangin Moses kihei-in, a khut sungah tecipan’na suangpeek nih, a pang lang nih tuak-a kigelh suangpeekte tawh mual tung panin paisuk hi.
  </para>
  <para style="p">
    <verse number="16" style="v"/>A peekte in Pasian’ bawl hi a, a kigelhte in Pasian’gelh, a peekte' tungah a gelh ahi hi.
  </para>
  <para style="p">
    <verse number="17" style="v"/>Joshua in amaute’ kikona gamlumna a zak ciangin Moses' kiangah, “Giahphual-ah kidona gamlumna om hi,” ci hi.
  </para>
  <para style="p">
    <verse number="18" style="v"/>Ahih hangin Moses in, “Tua in zawhna kikona aw ahi a, lelhna kikona aw ahi zongin hi lo hi, ahih hangin tua ka zak pen la sakna aw-ging ahi hi,” a ci hi.
  </para>
  <para style="p">
    <verse number="19" style="v"/>Giahphual nai-ah amah tungin bawngno leh lamna a muh phetin, Moses’ hehna so a, amah in ama' khut sung panin suangpeekte lawn a, mual bul-ah tuate sukham hi.
  </para>
  <para style="p">
    <verse number="20" style="v"/>Amah in amaute’ bawlsa bawngno la-in, mei tawh hal a, gawi vui-in, tui tungah theh a, Israel mite a tui dawnsak hi.
  </para>
  <para style="p">
    <verse number="21" style="v"/>Moses in Aaron' kiangah, “Amaute' tungah khialhna lianpi khat na tun’pih nadingin hih mite in nang' tungah bang hong hih ahi uh hiam?” a ci hi.
  </para>
  <para style="p">
    <verse number="22" style="v"/>Aaron in, “Ka Topa’ hehna sosak kei in; nangmah in mite na thei hi, amaute in siatna ngaihsun uh hi.
  </para>
  <para style="p">
    <verse number="23" style="v"/>Bang hang hiam cih leh amaute in keima' kiangah, “Kote' mai-ah a pai ding pasiante hong bawl sak in; Izipt leitang panin eite hong paikhiatpih to mipa hih Moses ahih leh, amah bang suak khin cih i thei kei hi,’ ci uh hi.
  </para>
  <para style="p">
    <verse number="24" style="v"/>Keimah in amaute' kiangah, ‘Kham a nei peuhpeuh sutkhiasak un,’ ka ci hi; tua ahih ciangin amaute in kei' tungah hong pia uh a, keimah in mei sungah tuate ka lawn a, hih bawngno hong suak hi,” a ci hi.
  </para>
  <para style="p">
    <verse number="25" style="v"/>Mite a tatkhialhna Moses in a muh ciangin (bang hang hiam cih leh Aaron in amau’ maizum nadingin amau’ galte lakah amaute takhialsak hi),
  </para>
  <para style="p">
    <verse number="26" style="v"/>giahphual kongpi sungah Moses ding a, “Topa’ lamah kua om hiam? Kei kiangah hong pai un,” a ci hi. Levi mite khempeuh ama' kiangah kikaikhawm uh hi.
  </para>
  <para style="p">
    <verse number="27" style="v"/>Amah in amaute' kiangah, “Israelte’ Topa Pasian in hih bangin ci hi, ‘A milip in a namsau a pangah tawi-in, kongpi khat pan kongpi khat giahphual khempeuhah pai kawi kawi-in, a milip in a sang-gampa, a milip in a kikholhpihpa, a milip in a vengpa that hen,’ ci-in a gen hi.
  </para>
  <para style="p">
    <verse number="28" style="v"/>Levi mite in Moses’ thugen bangin hih uh hi; tua ni-in mihing tul thum bang si hi.
  </para>
  <para style="p">
    <verse number="29" style="v"/>Moses in, “Tu ni-in note' tungah thu pha hong tun’ theih nadingin ama' tapa leh a sanggamte ciat supna thuakin Topa’ na sep nadingin note na kikipsak tawm uh hi,” a ci hi.
  </para>
  <para style="p">
    <verse number="30" style="v"/>A zing ciangin Moses in mite kiangah, “Note in khialhna lianpi khat na bawl khin uh hi. Tu-in Topa' kiangah kei ka pai ding hi; note’ khialhna thu-ah kilemna ka va bawl thei kha ding hi,” a ci hi.
  </para>
  <para style="p">
    <verse number="31" style="v"/>Tua ahih ciangin Topa' kiangah Moses pai kikin, “Ala, hih mite in khialhna lianpi khat bawl khin uh hi; amaute in amau’ adingin kham pasiante bawl khin uh hi.
  </para>
  <para style="p">
    <verse number="32" style="v"/>Ahih hangin tu-in nangmah in amau' khialhna maisak in; tua ahih kei leh, hong thum ing, nangma' gelhsa laibu panin keimah hong phiat in,” a ci hi.
  </para>
  <para style="p">
    <verse number="33" style="v"/>Ahih hangin Topa in Moses' kiangah,“Kei' tungah hong khial peuhmah, ka laibu panin ka phiat ding hi.
  </para>
  <para style="p">
    <verse number="34" style="v"/>Ahih hangin tu-in pai in, nang' tunga kong gensa mun-ah mite paipih in; en in, na mai-ah ka vantungmi pai ding hi. Ahi zongin ka thukkik ni ciangin amau' khialhna amau' tungah ka thuk ding hi,” a ci hi.
  </para>
  <para style="p">
    <verse number="35" style="v"/>Aaron in a bawlsa bawngno amaute in bia uh ahih manin Topa in mite' tungah gimna tungsak hi.
  </para>
  <chapter number="33" style="c"/>
  <para style="p">
    <verse number="1" style="v"/>Topa in Moses' kiangah, “Pai khia un la, Abraham, Isaak, leh Jakob' tungah ‘Na suan-le-khakte uh tungah ka pia ding hi,’ ci a ka ciam leitangah nangmah leh Izipt leitang panin na paikhiatpih toh mite tawh hih lai panin paito un.
  </para>
  <para style="p">
    <verse number="2" style="v"/>Note’ mai-ah vantungmi khat ka sawl ding a, Kanaan mite, Amor mite, Hit mite, Perez mite, Hiv mite leh Jebus mite ka hawlkhia ding hi.
  </para>
  <para style="p">
    <verse number="3" style="v"/>Bawngnawi leh khuaizu a luanna leitangah paito un; ahih hangin lampi-ah note hong sisak kha ding ka hih ciangin note' lakah kei kong paito kei ding hi, bang hang hiam cih leh note in lungkhauh mi na hi uh hi,” a ci hi.
  </para>
  <para style="p">
    <verse number="4" style="v"/>Mite in hih thusiate a zak uh ciangin amaute thuum uh hi; kuamah kizem lo uh hi.
  </para>
  <para style="p">
    <verse number="5" style="v"/>Bang hang hiam cih leh Topa in Moses' kiangah, “Israel mite' tungah gen in, ‘Note in lungkhauh mi na hi uh hi; note' lakah tomno khat sung hong paito leng note kong beisak ding hi. Tua ahih ciangin note kong bawl nading ka theih nadingin note'tung panin na kizepnate uh suahkhia un,’ ci in,” ci-in gen khinzo hi.
  </para>
  <para style="p">
    <verse number="6" style="v"/>Tua ahih ciangin Israel mite in Horeb Mual pan-a kipanin amau’ kizepnate suahkhia uh hi.
  </para>
  <para style="p">
    <verse number="7" style="v"/>Tu-in Moses in puanbuk la-in giahphual pualam, giahphual panin a gamla pekah lam thei zel hi; amah in tua pen kikhopna buk ci hi. Topa' tungah thu a dong nuam mi peuhmah giahphual pua lam-a om kikhopna buk-ah paikhia uh hi.
  </para>
  <para style="p">
    <verse number="8" style="v"/>Puanbuk-ah Moses a pai peuhpeuh ciangin mi khempeuh ding to-in, a milip-in a puanbuk kong-ah ding a, puanbuk sungah a paikhit mateng Moses’ nung en uh hi.
  </para>
  <para style="p">
    <verse number="9" style="v"/>Puanbuk-ah Moses a tum ciangin meii khuam hong kumsukin puanbuk kongkhak-ah ding a, Topa in Moses tawh kiho hi.
  </para>
  <para style="p">
    <verse number="10" style="v"/>Mi khempeuhte in a puanbuk kongkhak ah meii khuam a ding a muh ciangin a milip-in a puanbuk kongkhak ah mi khempeuh ding to-in bia uh hi.
  </para>
  <para style="p">
    <verse number="11" style="v"/>Tua bangin, mi khat in a lawmpa a hopih bangin maitang kituahin Topa in Moses hopih zel hi. Giahphual-ah Moses a ciahkik ciangin, Nun’ tapa, ama' nasem tangval Joshua, puanbuk panin hong ciahkik lo hi.
  </para>
  <para style="p">
    <verse number="12" style="v"/>Moses in Topa' kiangah, “Thei in, nangmah in keima' kiangah, ‘Hih mite paipih to in,’ nong ci hi; ahih hangin kei tawh nong sawl khop ding mi kei nong theisak nai kei hi. Ahi zongin nangmah in, ‘Na min-in nang kong thei a, ka mai-ah maipha zong na mu khin hi,’ nong ci khin hi.
  </para>
  <para style="p">
    <verse number="13" style="v"/>Tua ahih ciangin tu-in nang' tungah kong thum hi, na muhna-ah maipha ka ngah leh keimah in nang hong thei-in na muhna-ah maipha ka ngah theih nadingin tu-in nangma' geelnate kei hong lak in. Hih minam in nangma' mite ahihna zong ngaihsun in,” a ci hi.
  </para>
  <para style="p">
    <verse number="14" style="v"/>Amah in, “Nang tawh kong pai ding a, lungsim tawlngakna hun nang kong pia ding hi,” a ci hi.
  </para>
  <para style="p">
    <verse number="15" style="v"/>Amah in ama' kiangah, “Nang nong paipih kei ding leh, hih lai panin kote hong paikhia tosak kei in.
  </para>
  <para style="p">
    <verse number="16" style="v"/>Bang hang hiam cih leh keimah leh nangma' mite, keimah in nangma' muhna-ah maipha ka ngahna bang ci-in kithei ding ahi hiam? Leitung maitang tunga om mite khempeuh panin keimah leh nangma' mite, kote ka tungnun’na uh in kote tawh nang nong paikhopna hilo ahi hiam?” a ci hi.
  </para>
  <para style="p">
    <verse number="17" style="v"/>Topa in Moses' kiangah, “Nangma gensa hih thu mahmah keimah in ka hih ding hi; bang hang hiam cih leh ka muhna-ah nang in maipha na ngah zo a, na min-in nang kong thei hi,” a ci hi.
  </para>
  <para style="p">
    <verse number="18" style="v"/>Moses in, “Kong thum hi, na minthan’na kei hong lak in,” a ci hi.
  </para>
  <para style="p">
    <verse number="19" style="v"/>Amah in, “Keima' hoihna khempeuh na mai-ah ka paisak ding a, na mai-ah keima' min ‘Topa’ cihna ka pulak ding hi; ka diknopna mi' tungah ka dik ding a, hehpihna ka lahnopmi' tungah hehpihna ka lak ding hi.
  </para>
  <para style="p">
    <verse number="20" style="v"/>Ahih hangin, amah in, “Nang in ka maitang na mu thei kei ding hi; bang hang hiam cih leh mi in kei hong mu leh tua mi nungta lo ding hi,” a ci hi.
  </para>
  <para style="p">
    <verse number="21" style="v"/>Tua ciangin Topa in, “En in, suang tungah na din’ nading keima' kiangah mun khat om hi;
  </para>
  <para style="p">
    <verse number="22" style="v"/>keima' minthan’na a pai laitakin suanghawm sungah nang kong koih ding a, kei ka paikhit mateng ka khut tawh nang kong hum ding hi;
  </para>
  <para style="p">
    <verse number="23" style="v"/>tua ciangin keimah in ka khut ka lakhia ding a, nangmah in ka nung na mu ding hi; ahih hangin ka maitang kimu lo ding hi,” a ci hi.
  </para>
  <chapter number="34" style="c"/>
  <para style="p">
    <verse number="1" style="v"/>Topa in Moses' kiangah, “A masa tawh a kibangin suangpeek nih sui in; nangmah in na sukkhap a masa peekte' sunga om thute tua a peekte' tungah ka gelh ding hi.
  </para>
  <para style="p">
    <verse number="2" style="v"/>Zingsangin kithawi-in Sinai Mual tungah zingsangin hong paito in la, mualdawn tua mun-ah keima' kiangah nangmah hong kilak in.
  </para>
  <para style="p">
    <verse number="3" style="v"/>Nang tawh kuamah hong paito khawm lo ding hi, mual tung tengah kuamah omsak kei in; tua mual mai-ah tuuhon ahi a, bawnghon ahi zongin gamta sak kei in,” a ci hi.
  </para>
  <para style="p">
    <verse number="4" style="v"/>Tua ahih ciangin Moses in a masa bangin suangpeek nih sui hi; zingsang ciangin amah tho baihin Topa in amah a thupiaksa bangin Sinai Mual tungah paito a, a khut sungah suangpeek nih tawi hi.
  </para>
  <para style="p">
    <verse number="5" style="v"/>Meii sungah Topa kum sukin tua lai-ah amah tawh Moses ding a, Topa’ min pulak hi.
  </para>
  <para style="p">
    <verse number="6" style="v"/>Ama' mai-ah Topa pai-in, “Topa, Topa, hehpihna nei-in a dik Pasian, lungduai-in itna kip leh thutakna tawh a dim,
  </para>
  <para style="p">
    <verse number="7" style="v"/>mi tul tampite adingin itna kip a nei, mawhna, thupalsatna leh khialhna maisakin, ahih hangin bang bang hita leh mawhna a siangsak ngei lo, pate’ mawhna tate tung leh tute tung, khang thum, khang lina dongin a thukpa,” ci-in pulak hi.
  </para>
  <para style="p">
    <verse number="8" style="v"/>Moses in lei lak lamah a lu kunsuk pak a, bia hi.
  </para>
  <para style="p">
    <verse number="9" style="v"/>Amah in, “Tu-in na muhna-ah maipha ka muh leh, Topa aw, kong thum hi, lungkhauh mite ka hita zongun kote' kiangah Topa hong pai in; kote’ mawhna leh kote’ khialhna hong maisak in la, nangma' luah dingin kote hong la in,” a ci hi.
  </para>
  <para style="p">
    <verse number="10" style="v"/>Amah in, “En in, keimah in thuciamna khat ka bawl hi. Nangma' mite khempeuh' mai-ah, leitung khempeuh hita leh minam khat peuh sungah hita leh cik mah-a tua bang a kibawl ngei lo nalamdangte ka bawl ding hi; note’ lakah a om mite khempeuh in Topa’ nasepna mu ding uh hi; bang hang hiam cih leh note' tungah kong bawl dingin a kihtakhuai na ahi hi.
  </para>
  <para style="p">
    <verse number="11" style="v"/>“Tu ni-a nang kong thupiak zui in. En in, na mai-ah Amor mite, Kanaan mite, Hit mite, Perez mite, Hiv mite leh Jebus mite ka hawlkhia ding hi.
  </para>
  <para style="p">
    <verse number="12" style="v"/>Na paina leitanga a teng mite tawh thuciamna bawl kha loin, tua pen note’ laizangah thangzak a suah khak loh nadingin nangmahmah kidawm in.
  </para>
  <para style="p">
    <verse number="13" style="v"/>Nangmah in amau’ biakna taute phelin, amau’ khuamte kuaitanin, amau’ Asherah milimte na phukpai ding hi.
  </para>
  <para style="p">
    <verse number="14" style="v"/>(bang hang hiam cih leh pasian dang na bia kei ding hi, bang hang hiam cih leh Topa ama' min Aam a hipa in a aam Pasian ahi hi),
  </para>
  <para style="p">
    <verse number="15" style="v"/>nangmah in leitanga a teng mite tawh thuciamna bawlin, amaute in amau’ pasiante’ nungah paktatna bawlin amau’ pasiante' tungah biakna pia-in khat peuh in note hong sap ciangin, note in ama' biak piakna ne-in,
  </para>
  <para style="p">
    <verse number="16" style="v"/>note in amau’ tanute na tapate uh zi dingin la in, amau’ tanute in amau’ pasiante’ nungah paktatna bawlin, amau’ pasiante’ nungah na tapate uh paktatna bawlsak kha ding uh hi.
  </para>
  <para style="p">
    <verse number="17" style="v"/>“A kisung pasiante note’ adingin na bawl kei ding uh hi.
  </para>
  <para style="p">
    <verse number="18" style="v"/>“Silngo sawhloh anlum pawi na bawl ding uh hi. Abib kha, a kisehsa hun sung teng, nang kong thupiak mah bangin ni sagih sung silngo sawhloh anlum na ne ding uh hi; bang hang hiam cih leh Abib kha sungin Izipt panin note na paikhia uh hi.
  </para>
  <para style="p">
    <verse number="19" style="v"/>Naubu a hong khempeuh, na ganhing a pa khempeuh, bawng leh tuu a tacilte keima aa ahi hi.
  </para>
  <para style="p">
    <verse number="20" style="v"/>La a tacilte tuuno khat tawh na tanh ding hi, tua bang hi loin na tat kei leh a ngawng na kuaitan ding hi. Na tapa cilte khempeuh uh na tanh ding uh hi. Keima' mai-ah a guakin kuamah hong kilaak lo ding hi.
  </para>
  <para style="p">
    <verse number="21" style="v"/>“Ni guk sung na na sem ding uh hi, ahih hangin a ni sagih ni-in na tawlnga ding uh hi; lo khawh hun leh anlak hunin na tawlnga ding uh hi.
  </para>
  <para style="p">
    <verse number="22" style="v"/>Nipi kalte’ pawi, mangbuh a tung masa leh kum bei ciangin an kaihkhop pawi na bawl ding uh hi.
  </para>
  <para style="p">
    <verse number="23" style="v"/>Pasal khempeuh Israel Pasian, Topa Pasian' mai-ah kum khatin thum vei kilaak ding uh hi.
  </para>
  <para style="p">
    <verse number="24" style="v"/>Bang hang hiam cih leh note' mai-ah minamte ka hawlkhia ding a, na gamgite uh nomau’ adingin ka keek ding hi; Topa na Pasian uh mai-ah kum khatin thum vei a kilaak dingin na paitoh sungun na leitang uh mi khat peuhpeuh in hong deih gawh khak ding lunghihmawhna om lo ding hi.
  </para>
  <para style="p">
    <verse number="25" style="v"/>“Note in silngo tawh keimah biakpiakna si na piakhawm kei ding uh hi; paisan pawi biakpiakna zong zingsang dong na omsak kei ding uh hi.
  </para>
  <para style="p">
    <verse number="26" style="v"/>Note in na anpalte uh lakah a tung masa pen Topa na Pasian uh’ inn-ah na paipih ding uh hi. Note in keelno a pi’ nawizu tawh na huan kei ding uh hi,” a ci hi.
  </para>
  <para style="p">
    <verse number="27" style="v"/>Topa in Moses' kiangah, “Hih thute gelh in; hih thute tawh kizui-in nang leh Israel tawh thuciamna khat ka bawl zo hi,” a ci hi.
  </para>
  <para style="p">
    <verse number="28" style="v"/>Tua lai-ah Topa tawh amah sun sawmli leh za sawmli sung om hi; amah in an ne lo, tui zong dawn lo hi. Amah in suangpeek tungah thuciamna kammalte ahi thupiakna sawmte a gelh hi.
  </para>
  <para style="p">
    <verse number="29" style="v"/>A khut sungah tecipan’na suangpeek nih tawh Sinai Mual tung panin Moses hong paisuk ciangin, Pasian tawh amah kiho khin ahih manin a maitang vun a taan’ lamtak Moses in thei lo hi.
  </para>
  <para style="p">
    <verse number="30" style="v"/>Aaron leh Israel mite khempeuh in Moses a muh ciangin, en in, ama' maitang vun taang a, ama' mai-ah a pai ding uh amaute lau uh hi.
  </para>
  <para style="p">
    <verse number="31" style="v"/>Ahih hangin amaute' kiangah Moses pai hi; Aaron leh mihon makaite khempeuh ama' kiangah hong paikik uh a, Moses in amaute hopih hi.
  </para>
  <para style="p">
    <verse number="32" style="v"/>Tua khit ciangin Israel mite khempeuh a nai-ah hong pai uh a, Topa in Sinai Mual-ah ama' tunga a gen thupiakna khempeuh amaute' tungah pia hi.
  </para>
  <para style="p">
    <verse number="33" style="v"/>Moses in amaute tawh thugen a man khit ciangin, amah in a maitang-ah kiliahna puan khat koih hi;
  </para>
  <para style="p">
    <verse number="34" style="v"/>ahih hangin amah tawh kiho dingin Topa’ mai-ah Moses a tum peuhpeuh ciangin, amah a pusuah kik mateng a kiliahna puan lakhia hi; amah hong paikhia-in ama' tunga thu kipiaknate Israel mite' kiangah a gen ciangin,
  </para>
  <para style="p">
    <verse number="35" style="v"/>Israel mite in Moses’ maitang, vun a taang mu uh hi; amah tawh kiho dingin a pai matengin Moses in kiliahna puan tawh a maitang khuhkik hi.
  </para>
  <chapter number="35" style="c"/>
  <para style="p">
    <verse number="1" style="v"/>Moses in Israel mi honpi khempeuh khawmin amaute' tungah, “Hihte in note in na hih ding uh Topa’ hong thupiak ahi hi.
  </para>
  <para style="p">
    <verse number="2" style="v"/>Ni guk sungin nasep kiman ding hi, ahih hangin a ni sagih ni-in thupi-a tawlngakna sabbath siangtho Topa’ tungah na nei ding uh hi; tua ni-in na khat peuhpeuh a sem peuhmah kithat ding hi;
  </para>
  <para style="p">
    <verse number="3" style="v"/>sabbath ni-in na ten’na khempeuh uh-ah mei na cih kei ding uh hi,” a ci hi.
  </para>
  <para style="p">
    <verse number="4" style="v"/>Moses in Israel mi honpite khempeuh' tungah, “Hih in Topa’ hong thupiak ahi hi.
  </para>
  <para style="p">
    <verse number="5" style="v"/>Note' lak panin Topa ading piakna la un; lungsim citna a nei peuhmah Topa' tungah piakna paipihsak un. Tuate in: kham, ngun leh sumngo;
  </para>
  <para style="p">
    <verse number="6" style="v"/>a dum, a dupsan, a ausan khaute leh a kop-a kikhuk puan hoihte, keelmul,
  </para>
  <para style="p">
    <verse number="7" style="v"/>a kisansak tuutal vunte leh keelvunte; singkha sing,
  </para>
  <para style="p">
    <verse number="8" style="v"/>meivak ading sathau, nilh sathau leh a paknamtui dingin a namtui nate,
  </para>
  <para style="p">
    <verse number="9" style="v"/>siampi puan leh awmdal-ah bulh dingin onik suang leh suangte ahi hi.
  </para>
  <para style="p">
    <verse number="10" style="v"/>“Note' lak panin siamna a nei mi peuhmah hong paisak un la, Topa’ thupiaksa khempeuh bawlsak un: biakbuk,
  </para>
  <para style="p">
    <verse number="11" style="v"/>a puan-buk leh a khuhna, a vankhainate leh a khuampeekte, a zawlte, a khuampite, a bullente;
  </para>
  <para style="p">
    <verse number="12" style="v"/>singkuang a zawlte tawh, hehpihna tokhom leh kongkhak dalna puan;
  </para>
  <para style="p">
    <verse number="13" style="v"/>sabuai a zawlte leh a nazatte khempeuh tawh, Ompihna Anlum;
  </para>
  <para style="p">
    <verse number="14" style="v"/>khuavak dingin meivakkhuam zong, a nazatte leh a meivakte tawh, meivak dingin sathau’
  </para>
  <para style="p">
    <verse number="15" style="v"/>paknamtui biakna tau, a zawlte tawh, nilh sathau leh a namtui paknamtui leh biakbuk kongah, kongkhak ading kongpuankhai;
  </para>
  <para style="p">
    <verse number="16" style="v"/>meihal biakna tau, a sumngo siklen, a zawlte, a nazatte khempeuh, kuang leh a ngakna tawh;
  </para>
  <para style="p">
    <verse number="17" style="v"/>buk tual-a a kikhaite, a khuampite leh a bullente tawh, tual kongpi ading puankhai;
  </para>
  <para style="p">
    <verse number="18" style="v"/>biakbuk khetphimte leh huang khetphimte, leh amau’ khaute;
  </para>
  <para style="p">
    <verse number="19" style="v"/>siangtho mun-ah zat dingin lim takin a kigan puante, amaute’ siampi nasep nadingin siampi Aaron ading puan siangtho leh ama' tapate’ puante bawlsak un,” a ci hi.
  </para>
  <para style="p">
    <verse number="20" style="v"/>Tua ciangin Israel mi honpi khempeuh Moses’ omna panin paikhia uh hi.
  </para>
  <para style="p">
    <verse number="21" style="v"/>A lungsim-ah piaknopna a nei mi khempeuh hong paitawm uh a, kikhopna buk leh a nasep nading khempeuh leh puan siangthote-a zat dingin Topa ading a piakte uh hong puak uh hi.
  </para>
  <para style="p">
    <verse number="22" style="v"/>Tua ahih ciangin pasalte leh numeite, amaute hong pai uh hi; utna lungsim a neite khempeuh in tukkilhte, bilbahte, min gelhna zungbuhte, leh banbuhte ahi kham tawh a kibawl na namkim hong paipih uh a, a milip in Topa' tungah kham tawh piakna ap uh hi.
  </para>
  <para style="p">
    <verse number="23" style="v"/>A dum, a dupsan, a ausan khaute, puan hoih, keelmul, a kisansak tuutal vunte, savunte ahi zongin a nei mi peuhmah in tuate paipih hi.
  </para>
  <para style="p">
    <verse number="24" style="v"/>Ngun ahi a, sumngo ahi zongin piakna a bawl thei mi peuhmah in Topa’ tungah a kipia nate paipih uh hi; nasep nadinga kimang thei ding singkha sing a nei mi peuhmah in hong paipih hi.
  </para>
  <para style="p">
    <verse number="25" style="v"/>A hih thei numei khempeuh in a khut uh tawh khau khuk uh a, amau’ khuksate a dum, a dupsan, a ausan khaute leh a kop-a a kikhuk khaute hong paipih uh hi;
  </para>
  <para style="p">
    <verse number="26" style="v"/>hih theih siamna in a phut lungsim a nei numei khempeuh in keelmul khuk uh hi.
  </para>
  <para style="p">
    <verse number="27" style="v"/>Makaite in siampi puan leh awmdal-a bulh dingin onik suang leh suangte,
  </para>
  <para style="p">
    <verse number="28" style="v"/>meivak ding leh nilh sathau ding leh paknamtui dingin a namtui nate leh sathau hong paipih uh hi.
  </para>
  <para style="p">
    <verse number="29" style="v"/>Israel mi, pasal leh numei, Topa in Moses' tunga a thupiaksa nasep nadingin na khat peuhpeuh paipih ding lungsim in a phut mi khempeuh in ut thu-a biakna-in Topa' tungah paipih hi.
  </para>
  <para style="p">
    <verse number="30" style="v"/>Moses in Israel mite' kiangah, “Thei un, Topa in a min-in Judah minam, Hur’ tapa ahi Uri tapa Bezalel sam khin hi;
  </para>
  <para style="p">
    <verse number="31-33" style="v"/>lim koihte a geel ding, kham, ngun, sumngo tawh na a bawl ding, siamna nam khempeuhah nasep nading, bulh ding suangte seekna leh sing zep nasep a sem dingin amah in Pasian’ Kha, siamna, pilna, theihna leh khutsiam nasep khempeuh tawh amah kidimsak hi.
  </para>
  <para style="p">
    <verse number="34" style="v"/>Amah in a hilh dingin amah leh Dan minam Ahisamak’ tapa Oholiab hilh khin hi.
  </para>
  <para style="p">
    <verse number="35" style="v"/>Amah in, khutsiamte' nasep, a geel siamte' hih, a dum, a dupsan, a ausan khaute leh a kop-a kikhuk puanzep siamte'sep, siam gante' gat—nasep nam khat peuhpeuh a semte, a geel siamte’ septe ahi zongin, nasep namkim a sem dingin siamna tawh amaute kidimsak hi.
  </para>
  <chapter number="36" style="c"/>
  <para style="p">
    <verse number="1" style="v"/>Bezalel leh Oholiab leh biakinn lamna-ah nasep khat peuhpeuh sep nading zia a thei dingin Topa in siamna leh pilna a guat mi peuhmah in Topa' thupiaksa khempeuh tawh kituakin sem ding uh hi,” a ci hi.
  </para>
  <para style="p">
    <verse number="2" style="v"/>Moses in Bezalel leh Oholiab leh Topa in amau’ ngaihsutna-ah siamna a guat mi, nasem-a pai dingin a lungsim in a phut mi peuhmah sam hi;
  </para>
  <para style="p">
    <verse number="3" style="v"/>amaute in Moses'tung panin Israel mite in biakinn sep nadinga ut thu-a a piak uh piakna a paipih khempeuh uh sang hi. Amaute in zingsang simin ut thu-a piakna ama' tungah paipih uh ahih manin,
  </para>
  <para style="p">
    <verse number="4" style="v"/>biakinn nasep a namkim a sem mi khempeuh amau’ nasepna ciat panun hong pai uh a,
  </para>
  <para style="p">
    <verse number="5" style="v"/>Moses' kiangah, “Topa in eite sep dinga hong sawl nasep nadingin a kicing ding zah val tampi mite in hong paipih uh hi,” a ci uh hi.
  </para>
  <para style="p">
    <verse number="6" style="v"/>Tua ahih ciangin Moses in thupia-in giahphual khempeuhah thu kizasakin, “Pasal hita leh numei hita leh kuamah in biakinn adingin piathuah nawn kei un,” kici hi. Tua ahih ciangin a piak ding uh mite kikho hi;
  </para>
  <para style="p">
    <verse number="7" style="v"/>bang hang hiam cih leh amau’ piaksa nate in nasepna khempeuh hih nadingin kicing a, val zaw lai hi.
  </para>
  <para style="p">
    <verse number="8" style="v"/>Nasem mite' lak panin a hih thei mi khempeuh in puan dal sawm tawh biakbuk bawl uh hi; tuate pen a kop-a kikhuk a kigan puan hoih leh a dum, a dupsan, a ausan khaute tawh kibawlin hoih taka a kibawl kherubte tawh bawl uh hi.
  </para>
  <para style="p">
    <verse number="9" style="v"/>Tua puan a dung tong sawmnih-le-giat, a vai tong li ciat ahi hi; a puan khempeuh kikim hi.
  </para>
  <para style="p">
    <verse number="10" style="v"/>Amah in puan dal ngate khat leh khat khuituahin, puan a dang ngate zong khat leh khat khuituah hi.
  </para>
  <para style="p">
    <verse number="11" style="v"/>Amah in a kikhuituah masa puan a nawlnung pen nawl dung suk-ah khuadum tawh a bilvangte bawl hi; tua mah bangin amah in a kikhui tuah a nihna puan a nawlnung pen nawl dung suk-ah zong tuate mah bawl hi;
  </para>
  <para style="p">
    <verse number="12" style="v"/>amah in puan khat tungah bilvang sawmnga bawlin, amah in a kikhuituah a nihna puan nawlah bilvang sawmnga mah bawl hi; a bilvangte khat leh khat kitang hi.
  </para>
  <para style="p">
    <verse number="13" style="v"/>Amah in kham kilhna sawmnga bawlin, kilhnate tawh puante khat leh khat kimatsak hi; tua ahih ciangin biakbuk in bup khat ahi hi.
  </para>
  <para style="p">
    <verse number="14" style="v"/>Amah in biakbuk tungah puanbuk dingin keelmul tawh kibawl puante zong bawl hi; amah in puan dal sawm-le-khat bawl hi.
  </para>
  <para style="p">
    <verse number="15" style="v"/>Tua puan a dung tong sawmthum, a vai tong li ciat ahi hi; tua puan sawm-le-khatte kikim hi.
  </para>
  <para style="p">
    <verse number="16" style="v"/>Amah in puan dal ngate khat leh khat khuituahin, a puan gukte zong khat leh khat mah khuituah hi.
  </para>
  <para style="p">
    <verse number="17" style="v"/>Amah in a kikhuituah puan khat a nawlnung pen nawl-ah a bilvang sawmnga bawlin, puan dal a zom nawlah a bilvang sawmnga mah bawl hi.
  </para>
  <para style="p">
    <verse number="18" style="v"/>Tua pen bup khat a suah theih nadingin puanbuk a kimatsak dingin amah in kilhna sawmnga sumngo tawh bawl hi.
  </para>
  <para style="p">
    <verse number="19" style="v"/>Amah in puanbuk adingin a kisansak tuutal vunte leh keelvunte tawh khuhna khat bawl hi.
  </para>
  <para style="p">
    <verse number="20" style="v"/>Tua ciangin amah in biakbuk adingin singkha sing tawh a po to khawm ding khuampeekte bawl hi.
  </para>
  <para style="p">
    <verse number="21" style="v"/>A khuampeek khat a tun’ tong sawm hi a, a vai tong khat leh khap ciat ahi hi.
  </para>
  <para style="p">
    <verse number="22" style="v"/>A bulh nadingin khuampeek khat in zang nih ciat nei hi; amah in biakbuk khuam khempeuh adingin hih bawl hi.
  </para>
  <para style="p">
    <verse number="23" style="v"/>Amah in biakbuk adingin hih bangin khuampeekte bawl hi: leitaw lam pang adingin khuam sawmnih;
  </para>
  <para style="p">
    <verse number="24" style="v"/>amah in a khuampeek sawmnihte bul-ah bullen sawmli ngun tawh, a zang nihte’ adingin khuampeek khat bul-ah bullen nih, leh a khuampeek dang khat bul-ah a zang nihte’ adingin bullen nih mah bawl hi.
  </para>
  <para style="p">
    <verse number="25" style="v"/>Biakbuk a pang nihna lam, leilu lam pang adingin amah in khuampeek sawmnih
  </para>
  <para style="p">
    <verse number="26" style="v"/>leh ngun tawh kibawl a bullen sawmli, khuampeek khat bul-ah bullen nih mah bawl hi.
  </para>
  <para style="p">
    <verse number="27" style="v"/>Nitumna lam biakbuk nunglam adingin amah in khuampeek guk bawl hi.
  </para>
  <para style="p">
    <verse number="28" style="v"/>Amah in biakbuk nung lam kiute’ adingin a khuampeek nih bawl hi.
  </para>
  <para style="p">
    <verse number="29" style="v"/>Tuate a bul lam-ah kikak a, ahih hangin a kual masa-ah a dawn kimat hi; amah in a kiu nihte’ adingin tua bangin nih bawl hi.
  </para>
  <para style="p">
    <verse number="30" style="v"/>Ngun tawh kibawl amau’ bullente tawh khuampeek giat om hi: bullen sawm-le-guk om-in, khuampeek khat bul-ah bullen nih ciat om hi.
  </para>
  <para style="p">
    <verse number="31" style="v"/>Amah in singkha sing zawl, biakbuk pang khat-a khuampeekte’ adingin nga,
  </para>
  <para style="p">
    <verse number="32" style="v"/>biakbuk a pang lang khat-a khuampeekte’ ading zawl nga, nitumna lam biakbuk nung lam panga a khuampeekte’ ading zawl nga bawl hi.
  </para>
  <para style="p">
    <verse number="33" style="v"/>Amah in a khuampeekte kim ciang takah mong khat panin mong khat dongin a zawl laita paisuaksak hi.
  </para>
  <para style="p">
    <verse number="34" style="v"/>Amah in khuampeekte kham tawh zutin, zawlte a len dingin a kualte kham tawh bawlin, zawlte kham tawh zut hi.
  </para>
  <para style="p">
    <verse number="35" style="v"/>Amah in a dum, a dupsan, a ausan khaute leh a kopa-a kikhuk a kigan puan hoih tawh dalna puan bawl hi; hoih taka a kibawl kherubte tawh amah in tua dalna puan bawl hi.
  </para>
  <para style="p">
    <verse number="36" style="v"/>Tua adingin amah in singkha khuampi li bawl a, tua khuampite kham tawh zut hi, a vankhainate in kham hi a, amah in tuate’ adingin ngun bullen li sung hi.
  </para>
  <para style="p">
    <verse number="37" style="v"/>Amah in puanbuk kongkhak adingin a dum, a dupsan, a ausan khaute leh phim tawh kikhui-in a kizem, a kop-a kikhuk a kigan puan hoih tawh kongpuankhai khat leh;
  </para>
  <para style="p">
    <verse number="38" style="v"/>a khuampi ngate a vankhainate tawh bawl hi. Amah in tuate’ luzepnate zutin, a gaknate kham hi a, ahih hangin a bullen ngate in sumngo ahi hi.
  </para>
  <chapter number="37" style="c"/>
  <para style="p">
    <verse number="1" style="v"/>Bezalel in singkha sing tawh singkuang bawl hi; a dung tong nih leh khap, a vai tong khat leh khap, a san’na tong khat leh khap ahi hi.
  </para>
  <para style="p">
    <verse number="2" style="v"/>Amah in kham citak tawh a sung leh a pua zutin a kimkotah kham geihual khat bawl hi.
  </para>
  <para style="p">
    <verse number="3" style="v"/>Amah in a kiu lite’ adingin kham kual li, a pang khatah kual nih, a pang lang khat adingin kual nih sung hi.
  </para>
  <para style="p">
    <verse number="4" style="v"/>Amah in singkha sing zawlte bawl a, tuate kham tawh zutin,
  </para>
  <para style="p">
    <verse number="5" style="v"/>singkuang puak nadingin singkuang pang-a kualte' sungah zawlte khum hi.
  </para>
  <para style="p">
    <verse number="6" style="v"/>Amah in kham citak tawh hehpihna tokhom khat bawl hi; a dung tong nih leh khap, a vai tong khat leh khap ahi hi.
  </para>
  <para style="p">
    <verse number="7" style="v"/>Amah in sek tawh a kiseek kham tawh kherub nih bawl hi; hehpihna tokhom mong tuak-ah tuate bawl hi,
  </para>
  <para style="p">
    <verse number="8" style="v"/>kherub khat mong khatah, kherub khat a mong lang khatah om hi; amah in a mong nihte-ah hehpihna tokhom tawh sakhatin kherubte bawl hi.
  </para>
  <para style="p">
    <verse number="9" style="v"/>Kherubte in a khate uh a tungah zalin, amau’ khate tawh hehpihna tokhom liim sunin, amaute khat leh khat kimaingat uh hi; hehpihna tokhom lamah kherubte’ mai nga hi.
  </para>
  <para style="p">
    <verse number="10" style="v"/>Amah in singkha sing tawh sabuai zong bawl hi; a dung tong nih, a vai tong khat, a san’na tong khat leh khap ahi hi;
  </para>
  <para style="p">
    <verse number="11" style="v"/>amah in kham citak tawh zut a, a kimkotah kham tawh a geihual khat bawl hi.
  </para>
  <para style="p">
    <verse number="12" style="v"/>Amah in khut peek cia a pha zawl khat a kimkotah bawl a, a zawl kimkotah kham geihual khat bawl hi.
  </para>
  <para style="p">
    <verse number="13" style="v"/>Amah in tua sabuai adingin kham kual li sungin, a kiu li, a khe lite-ah a kualte gak hi.
  </para>
  <para style="p">
    <verse number="14" style="v"/>Sabuai puak nading zawlte a len dingin a zawl gei-ah a kualte om hi.
  </para>
  <para style="p">
    <verse number="15" style="v"/>Amah in sabuai puak nadingin singkha sing zawlte bawl a, tuate kham tawh zut hi.
  </para>
  <para style="p">
    <verse number="16" style="v"/>Amah in sabuai tunga om ding beel leh kuangte, paknamtui’ adingin kuangdaite leh pakante, tui-buah nadingin kuang-ukte leh thawl gongbakte kham citak tawh bawl hi.
  </para>
  <para style="p">
    <verse number="17" style="v"/>Amah in kham citak tawh meivakkhuam zong bawl hi. Meivakkhuam a bul leh a kungte in a kiseek nate tawh kibawl hi; a haite, a nunte leh a pakte in tua tawh sakhat ahi hi.
  </para>
  <para style="p">
    <verse number="18" style="v"/>A pangte panin hiang guk meengkhia a, a pang khatah meivakkhuam hiang thumte omin a pang lang khatah meivakkhuam hiang thumte om hi;
  </para>
  <para style="p">
    <verse number="19" style="v"/>hiang khat ciat tungah a nun leh a pak a om, almond gah tawh a kibang hai thum leh a dang hiang khat ciat tungah a nun leh a pak a om, almond gah tawh a kibang hai thum mah kibawl hi—tua ahih ciangin a hiang gukte meivakkhuam panin meengkhia hi.
  </para>
  <para style="p">
    <verse number="20" style="v"/>A meivakkhuam tung mahmah-ah a nun leh a pak tawh a om, almond gah bangin a kibawl hai li omin,
  </para>
  <para style="p">
    <verse number="21" style="v"/>meivakkhuam panin hiang guk a kopte’ bul-ah tua tawh sakhat ahi mun khat om hi.
  </para>
  <para style="p">
    <verse number="22" style="v"/>Amau’ nunte leh a hiangte in tua tawh sakhat ahi hi; a buppi-in kham citak a kiseek sakhat ahi hi.
  </para>
  <para style="p">
    <verse number="23" style="v"/>Amah in a meivak sagihte leh a taitehte leh a kuangte kham citak bawl hi.
  </para>
  <para style="p">
    <verse number="24" style="v"/>Amah in kham citak talen khat tawh tua leh a nazatte khempeuh bawl hi.
  </para>
  <para style="p">
    <verse number="25" style="v"/>Amah in singkha sing tawh paknamtui biakna tau bawl hi; a dung tong khat, a vai tong khat ahi hi; tua pen a ning kikim a, a san’na tong nih ahi hi; a kite in tua tawh sakhat ahi hi.
  </para>
  <para style="p">
    <verse number="26" style="v"/>Amah in a tung zang, a kimkotah a pangte leh a kite kham citak tawh zut hi; amah in a kimkotah kham geihual khat
  </para>
  <para style="p">
    <verse number="27" style="v"/>leh a puak nadingin zawlte a len dingin a pang lang tuak, a geihual nuai tak-ah kham kual nih bawl hi.
  </para>
  <para style="p">
    <verse number="28" style="v"/>Amah in singkha sing tawh zawlte bawlin, tuate kham tawh zut hi.
  </para>
  <para style="p">
    <verse number="29" style="v"/>Amah in paknamtui bawlte’ gawm bangin a siangtho nilh sathau leh a siangtho a namtui paknamtui zong bawl hi.
  </para>
  <chapter number="38" style="c"/>
  <para style="p">
    <verse number="1" style="v"/>Amah in meihal biakna tau zong singkha sing tawh bawl hi; a dung tong nga, a vai tong nga ahi hi, a ning kikim a, a san’na tong thum ahi hi.
  </para>
  <para style="p">
    <verse number="2" style="v"/>Amah in tua tau adingin a kiu lite-ah kite bawl hi; a kite in a tau tawh sakhat hi a, amah in sumngo tawh zut hi.
  </para>
  <para style="p">
    <verse number="3" style="v"/>Amah in biakna tau nazat khempeuh, beelte, kawbiate, kuangte, sikkate leh vut luahna peekte bawl hi: a nazat khempeuh amah in sumngo tawh bawl hi.
  </para>
  <para style="p">
    <verse number="4" style="v"/>Amah in biakna tau adingin a zawl nuai-ah, a kim ciang a ban suk, a vang simsiam, sumngo siklen khat bawl hi.
  </para>
  <para style="p">
    <verse number="5" style="v"/>Amah in zawlte a len dingin sumngo siklen kiu lite tung ading kual li sung hi;
  </para>
  <para style="p">
    <verse number="6" style="v"/>amah in singkha sing tawh zawlte bawl a, tuate sumngo tawh zut hi.
  </para>
  <para style="p">
    <verse number="7" style="v"/>Amah in puak nadingin biakna tau pangte-a om kualte sungah zawlte khum hi; amah in singpekte tawh a kuak-in biakna tau bawl hi.
  </para>
  <para style="p">
    <verse number="8" style="v"/>Amah in kikhopna buk kongkhakah na a sem numeite’ limlangte panin sumngo tawh kisilna kuang leh a ngakna bawl hi.
  </para>
  <para style="p">
    <verse number="9" style="v"/>Amah in buk tual bawl hi; leitaw lam pang buk tual-a kikhaite in a kop-a kikhuk a kigan puan hoih hi a, tong za khat sau hi;
  </para>
  <para style="p">
    <verse number="10" style="v"/>a khuampite sawmnih hi a, a bullente zong sawmnih hi, sumngo tawh kibawl hi, ahih hangin a vankhainate leh a gaknate in ngun ahi hi.
  </para>
  <para style="p">
    <verse number="11" style="v"/>Leilu lam pang ading tong za khat, a khuampite sawmnih, a bullente sawmnih, sumngo tawh kibawl hi, ahih hangin a vankhainate leh a gaknate in ngun ahi hi.
  </para>
  <para style="p">
    <verse number="12" style="v"/>Nitumna lam pang adingin a kikhaisukte tong sawmnga hi a, a khuampite sawm hi-in, a bullente in sawm ahi hi; a vankhainate leh a gaknate in ngun ahi hi.
  </para>
  <para style="p">
    <verse number="13" style="v"/>A mai lam, nisuahna lam adingin tong sawmnga ahi hi.
  </para>
  <para style="p">
    <verse number="14" style="v"/>Kongpi pang khat ading a kikhaisukte in tong sawm-le-nga hi a, khuampi thum leh bullen thum tawh ahi hi.
  </para>
  <para style="p">
    <verse number="15" style="v"/>A pang khat ading tua bangmah ahi hi; buk tual kongpi hih lam leh hua lam-ah khuampi thum leh bullen thum tawh a kikhaisukte tong sawm-le-nga om hi.
  </para>
  <para style="p">
    <verse number="16" style="v"/>Buk tual kimkot-a a kikhaisukte khempeuh in a kop-a kikhuk a kigan puan hoih ahi hi.
  </para>
  <para style="p">
    <verse number="17" style="v"/>Khuampite’ ading a bullente in sumngo ahi hi, ahih hangin a vankhainate leh a gaknate in ngun ahi hi; a khuamlu zepnate a kizutna zong ngun hi a, buk tual-a khuamte khempeuh ngun tawh kibawl gakna tawh kigak hi.
  </para>
  <para style="p">
    <verse number="18" style="v"/>Buk tual kongpi kongpuankhai pen a dum, a dupsan, a ausan khaute leh a kop-a kikhuk a kigan puan hoihte phim tawh kikhui-in a kizem ahi hi; buk tual-a kikhaisukte tawh kizui-in tong sawmnih sau-in, a vai lam tong nga sang hi.
  </para>
  <para style="p">
    <verse number="19" style="v"/>A khuampite in li ahi hi; a bullen lite in sumngo hi a, a vankhainate ngun hi a, a khuamlu zepnate leh a gaknate a kizutna in ngun ahi hi.
  </para>
  <para style="p">
    <verse number="20" style="v"/>Biakbuk leh buk tual kimkot ading khetphimte khempeuh in sumngo ahi hi.
  </para>
  <para style="p">
    <verse number="21" style="v"/>Hih in siampi Aaron’ tapa Ithamar’ vaihawmna nuai-ah Levi mite’ sep ding tecipan’na biakbuk ahi biakbuk adingin Moses’ thupiakna tawh a kisim ciangin a kigawmna nate ahi hi.
  </para>
  <para style="p">
    <verse number="22" style="v"/>Judah minam Hur’ tapa ahi Uri’ tapa Bezalel in Topa in Moses a thupiak khempeuh bawl hi;
  </para>
  <para style="p">
    <verse number="23" style="v"/>a khut siam, a geel siam, a dum, a dupsan, a ausan khaute leh a kop-a kikhuk a kigan puan hoihte a zem, Dan minam, Ahisamak’ tapa Oholiab zong amah tawh om hi.
  </para>
  <para style="p">
    <verse number="24" style="v"/>Nasep nadinga a kizang kham khempeuh, biakinn lamna-a a kizang khempeuh, a kipia khamte in, biakinn shekel-in talen sawmnih-le-kua leh shekel za sagih sawmthum ahi hi.
  </para>
  <para style="p">
    <verse number="25" style="v"/>A kisim mihonte tung panin ngunte in biakinn shekel-in talen za khat leh shekel tul khat za sagih sawmsagihnga ahi hi:
  </para>
  <para style="p">
    <verse number="26" style="v"/>mi khat ciangin beka khat pai pia a, (biakinn shekel-in shekel lang), a pia mi, kum sawmnih a pha panin a tungsiah mi kisimna-a a kisim peuhmah tul zaguk leh tul thum leh zanga leh sawmnga ahi hi.
  </para>
  <para style="p">
    <verse number="27" style="v"/>Ngun talen za khatte in biakinn khuam bullente leh dalna puan khuam bullente dingin sun’ ding ahi hi; talen za khatte bullen za khat, bullen khat ciangin talen khat ahi hi.
  </para>
  <para style="p">
    <verse number="28" style="v"/>Amah in shekel tul khat za sagih sawmsagihnga pen khuampi tunga vankhai nadingin bawlin, a khuamlu zepnate zut-in tuate’ ading gakna bawl hi.
  </para>
  <para style="p">
    <verse number="29" style="v"/>A kipia sumngote in talen sawmsagih leh shekel tul nih leh za li ahi hi;
  </para>
  <para style="p">
    <verse number="30" style="v"/>amah in tua tawh kikhopna buk kongkhakte’ adingin khuam bullente, sumngo biakna tau leh a sumngo siklen leh biakna tau nazat khempeuh,
  </para>
  <para style="p">
    <verse number="31" style="v"/>buk tual kimkot-a khuam bullente buk tual kongpi khuam bullente, biakbuk khetphimte khempeuh leh buk tual kimkot-a khetphim khempeuh bawl hi.
  </para>
  <chapter number="39" style="c"/>
  <para style="p">
    <verse number="1" style="v"/>Topa in Moses a thupiaksa bangin, siangtho mun-ah nasep nadingin amaute in a dum, a dupsan, a ausan khaute tawh limtak-a kigan puan bawl uh hi; amaute in Aaron’ adingin biakna puan siangthote bawl uh hi.
  </para>
  <para style="p">
    <verse number="2" style="v"/>Amah in siampi puan pen, kham, a dum, a dupsan, a ausan khaute leh a kop-a kikhuk a kigan puan hoihte tawh bawl hi.
  </para>
  <para style="p">
    <verse number="3" style="v"/>Hoih taka a kigeel, a dum, a dupsan, a ausan khaute leh a kop-a kikhuk a kigan puan hoihte-ah zat dingin kham peek kiseekin khau-in kizem hi.
  </para>
  <para style="p">
    <verse number="4" style="v"/>Amaute in siampi puan’ adingin liangkaih puan bawl uh a, a mong nihte gel-ah zom uh hi.
  </para>
  <para style="p">
    <verse number="5" style="v"/>Topa in Moses a thupiaksa bangin, amah a gak dinga hoih taka a kigan tua tunga puan om pen, kham, a dum, a dupsan, a ausan khaute leh a kop-a kikhuk a kigan puan hoihte tawh kibawlin, a nate leh a sepna zia a kibang ahi hi.
  </para>
  <para style="p">
    <verse number="6" style="v"/>Israel tapate’ minte tawh kizui-in onik suangte kitaat a, kham tawh a kizepna sungah kikoihin, min gelhna a kibawl bangin kibawl hi.
  </para>
  <para style="p">
    <verse number="7" style="v"/>Topa in Moses a thupiaksa bangin Israel tapate phawkna suang dingin amah in siampi puan’ liangkaih puan tungah bulh hi.
  </para>
  <para style="p">
    <verse number="8" style="v"/>Amah in kham, a dum, a dupsan, a ausan khaute leh a kop-a kikhuk a kigan puan hoihte tawh, siampi puan a kibawl bangin hoih takin awmdal bawl hi.
  </para>
  <para style="p">
    <verse number="9" style="v"/>Tua in a ning kikim hi; thuap nih-in awmdal kibawl a, a kikhep ciangin a dung khap khat, a vai khap khat ahi hi.
  </para>
  <para style="p">
    <verse number="10" style="v"/>Amah in tua sungah suang gual li bulh hi. Sardis suang, topaz suang, leh kabankel suang gual khat in a gual masa ahi hi;
  </para>
  <para style="p">
    <verse number="11" style="v"/>a gual nihna in, emerald suang, sapfeiros suang leh diamond suang ahi hi;
  </para>
  <para style="p">
    <verse number="12" style="v"/>a gual thumna in, Jakinth suang, agate suang leh amethist suang ahi hi;
  </para>
  <para style="p">
    <verse number="13" style="v"/>a gual lina in, beril suang, onik suang leh jasper suang ahi hi; kham tawh zepna suangah tuate kikoih hi.
  </para>
  <para style="p">
    <verse number="14" style="v"/>Israel tapate’ min tawh kituakin amaute’ min a omna suang sawmlenih om hi; tuate in min gelhnate tawh kibang a, minam sawmlenihte amau’ min ciat kigelh hi.
  </para>
  <para style="p">
    <verse number="15" style="v"/>Amaute in awmdal tungah khau tawh a kibang, a kihual kham citak khainiang bawl uh hi;
  </para>
  <para style="p">
    <verse number="16" style="v"/>amaute in kham tawh a kibawl zepna nih leh kham kual nih bawl uh a, awmdal mong nihte-ah kham kual nihte koih uh hi;
  </para>
  <para style="p">
    <verse number="17" style="v"/>amaute in awmdal mongte-ah a om kual nihte' sungah kham khau nihte koih uh hi.
  </para>
  <para style="p">
    <verse number="18" style="v"/>Amaute in zepna nihte' tungah khau mong nihte zom uh hi; tua bangin amaute in siampi puan’ liangkaih puan tung a mai lamah bulh uh hi.
  </para>
  <para style="p">
    <verse number="19" style="v"/>Tua ciangin amaute in kham kual nih bawl uh a, siampi puan tawh a kizom a sung lam nawl, awmdal mong nihte-ah koih uh hi.
  </para>
  <para style="p">
    <verse number="20" style="v"/>Amaute in kham kual nih bawl uh a, siampi puan’ liangkaih puan nihte’ nuai a mai lam, hoih taka a kigan siampi puante’ puankhau a kizopna tung tak-ah bulh uh hi.
  </para>
  <para style="p">
    <verse number="21" style="v"/>Topa in Moses a thupiaksa bangin, hoih taka a kigan siampi puan khau tungah a om theih nading leh siampi puan tung panin awmdal a kol theih loh nadingin amaute in siampi puan’ kualte-ah khau dum khat-in a kualte tawh awmdal gak uh hi.
  </para>
  <para style="p">
    <verse number="22" style="v"/>Amah in khau dum bek tawh a kigan siampi puantualpi zong bawl hi;
  </para>
  <para style="p">
    <verse number="23" style="v"/>a kikeek loh nadingin puantualpi ngawng pen puan ngawng vang bangin a ngawng kimkot-ah a zimna om hi.
  </para>
  <para style="p">
    <verse number="24" style="v"/>Puantualpi mongte-ah amaute in a dum, a dupsan, a ausan khaute leh a kop-a kikhuk a kigan puan hoih tawh mang kawlsing gahte bawl uh hi.
  </para>
  <para style="p">
    <verse number="25" style="v"/>Topa in Moses a thupiaksa bangin, amaute in kham citak siklongte zong bawl uh a, mang kawlsing gahte’ kikal, puantualpi mong kimkot tunga mang kawlsing gahte' kikal-ah siklongte koih uh hi;
  </para>
  <para style="p">
    <verse number="26" style="v"/>biak nasep nadinga puantualpi mong kimkot tungah siklong khat, mang kawlsing gah khat, cih bangin om hi.
  </para>
  <para style="p">
    <verse number="27" style="v"/>Topa in Moses a thupiaksa bangin, amaute in Aaron leh a tapate’ adingin khau hoih tawh a kigan puantungsilhte
  </para>
  <para style="p">
    <verse number="28" style="v"/>leh khau hoih tawh a kigan dialpi leh khau hoih tawh a kigan lukhute, a kop-a kikhuk a kigan puah hoihte tawh a kibawl pheituam hoihte,
  </para>
  <para style="p">
    <verse number="29" style="v"/>leh a kop-a kikhuk a kigan puan hoihte tawh a kibawl puan kawnggak leh phim tawh kikkhui-in a kizem a dum, a dupsan, a ausan puante zong bawl uh hi.
  </para>
  <para style="p">
    <verse number="30" style="v"/>Amaute in kham citak tawh a siangtho kizepna peek khat bawl uh a, min gelhna a kibawl mah bangin tua tungah thu gelhin, “Topa’ tungah siangtho,” ci uh hi.
  </para>
  <para style="p">
    <verse number="31" style="v"/>Topa in Moses a thupiaksa bangin, amaute in a tunga dialpi tungah a gak dingin tua tungah khau dum khat vawh uh hi.
  </para>
  <para style="p">
    <verse number="32" style="v"/>Tua bangin kikhopna buk ahi biakbuk nasep khempeuh kiman hi; Topa in Moses a thupiaksa khempeuh bangin Israel mite in sem khin hi; tua ahih ciangin amaute mankhin hi.
  </para>
  <para style="p">
    <verse number="33" style="v"/>Amaute in Moses' kiangah biakbuk, a puanbuk leh a nazat khempeuh, a vankhainate, khuampeekte, a zawlte, a khuampite leh a bullente;
  </para>
  <para style="p">
    <verse number="34" style="v"/>a kisansak tuutal vunte leh savunte tawh a kibawl khuhna leh kongpuankhai dalna puan’
  </para>
  <para style="p">
    <verse number="35" style="v"/>tecipan’na singkuang a zawlte leh hehpihna tokhom tawh;
  </para>
  <para style="p">
    <verse number="36" style="v"/>sabuai leh a nazat khempeuhte leh Ompihna Anlum;
  </para>
  <para style="p">
    <verse number="37" style="v"/>kham citak meivakkhuam leh meivak a kibulhsa tawh a meivakte leh a nazatte khempeuh leh meivak ading sathau;
  </para>
  <para style="p">
    <verse number="38" style="v"/>kham biakna tau, nilh sathau leh a namtui paknamtui leh puanbuk kongkhak ading kongpuankhai;
  </para>
  <para style="p">
    <verse number="39" style="v"/>sumngo biakna tau leh a sumngo siklen, a zawlte leh a nazat khempeuh; kisilna kuang leh a ngakna;
  </para>
  <para style="p">
    <verse number="40" style="v"/>buk tual-a a kikhaite, a khuampite, a bullente lehbuk tual kongpi adinga kongpuankhai, a khaute leh a khetphimte; leh kikhopna buk ahi biakbuk nasaepna-a a nazat khempeuh;
  </para>
  <para style="p">
    <verse number="41" style="v"/>siampi nasep nadingin siangtho mun-a zat ding hoih taka a kibawl puante, siampi Aaron ading biakna puan siangthote leh ama' tapate’ puante paipih uh hi.
  </para>
  <para style="p">
    <verse number="42" style="v"/>Topa in Moses a thupiaksa khempeuh tawh kituakin Israel mite in nasep khempeuh hih uh hi.
  </para>
  <para style="p">
    <verse number="43" style="v"/>Moses in nasep khempeuh mu a, en in, amaute in sem khin hi; Topa’ thupiaksa bangin amaute in sem khin hi. Moses in amaute thupha pia hi.
  </para>
  <chapter number="40" style="c"/>
  <para style="p">
    <verse number="1" style="v"/>Topa in Moses' kiangah,
  </para>
  <para style="p">
    <verse number="2" style="v"/>“Kha masa a ni masa ni-in nangmah in kikhopna buk ahi biakbuk na lam ding hi.
  </para>
  <para style="p">
    <verse number="3" style="v"/>Nangmah in tua sungah tecipan’na singkuang na koih ding a, nangmah in dalna puan tawh singkuang na dal ding hi.
  </para>
  <para style="p">
    <verse number="4" style="v"/>Nangmah in sabuai na tumpih ding a, a om ding bangin na koih ding hi; nangmah in meivakkhuam na tumpih ding a, a meivakte na bulh ding hi.
  </para>
  <para style="p">
    <verse number="5" style="v"/>Nangmah in tecipan’na singkuang mai-ah paknamtui adingin kham biakna tau na koih ding a, biakbuk kongkhak dingin kongpuankhai na khai ding hi.
  </para>
  <para style="p">
    <verse number="6" style="v"/>Nangmah in kikhopna buk ahi biakbuk kongkhak mai-ah meihal biaknatau koihin,
  </para>
  <para style="p">
    <verse number="7" style="v"/>kikhopna buk leh biakna tau kikal-ah kisilna kuang na koih ding a, tua sungah tui na koih ding hi.
  </para>
  <para style="p">
    <verse number="8" style="v"/>Nangmah in a kimkotah buk tual na bawl ding a, buk tual kongpi dingin kongpuankhai na khai to ding hi.
  </para>
  <para style="p">
    <verse number="9" style="v"/>Tua ciangin nangmah in nilh sathau la-in, biakbuk leh a sunga om khempeuh na nuh ding a, biakbuk leh a innsung van khempeuh na ap ding hi; tua in a siangtho suak ding hi.
  </para>
  <para style="p">
    <verse number="10" style="v"/>Nangmah in meihal biakna tau leh a nazat khempeuh zong sathau nuh-in biakna tau na ap ding hi; biakna tau in a siangtho pen hi ding hi.
  </para>
  <para style="p">
    <verse number="11" style="v"/>Nangmah in kisilna kuang leh a ngakna zong sathau nuh-in na ap ding hi.
  </para>
  <para style="p">
    <verse number="12" style="v"/>Tua ciangin nangmah in kikhopna buk kongkhak-ah Aaron leh ama' tapate paipihin, amaute tui tawh na sil ding a,
  </para>
  <para style="p">
    <verse number="13" style="v"/>amah in keima' tungah siampi na a sep theih nadingin puan siangthote Aaron silh sakin, amah sathau nilhin na ap ding hi.
  </para>
  <para style="p">
    <verse number="14" style="v"/>Nangmah in ama' tapate zong paipihin amaute puantungsilhte na silhsak ding a,
  </para>
  <para style="p">
    <verse number="15" style="v"/>amaute in keima' tungah siampi na a sep theih nadingun amaute’ pa sathau na nilh bangin amaute sathau na nilh ding hi: amau’ sathau kinilhna in amau’ khang tawntungin siampi hih tawntungna piangsak ding hi,” a ci hi.
  </para>
  <para style="p">
    <verse number="16" style="v"/>Tua mah bangin Moses in hih hi; Topa in amah a thupiaksa khempeuh tawh kituakin amah in hih hi.
  </para>
  <para style="p">
    <verse number="17" style="v"/>A kum nihna a kha masa, tua kha a ni masa ni-in biakbuk kilam hi.
  </para>
  <para style="p">
    <verse number="18" style="v"/>Moses in biakbuk lam hi; amah in a bulllente koihin, a khuampeekte phut a, a zawlte khumin, a khuampite phut hi;
  </para>
  <para style="p">
    <verse number="19" style="v"/>amah in biakbuk tungah puanbuk zal a, Topa in Moses a thupiaksa bangin a tungah puanbuk khuh hi.
  </para>
  <para style="p">
    <verse number="20" style="v"/>Topa in Moses a thupiaksa bangin amah in tecipan’na la-in singkuang sungah koih a, singkuang tungah zawlte koihin, singkuang tungah hehpihna tokhom nga hi;
  </para>
  <para style="p">
    <verse number="21" style="v"/>amah in biakbuk sungah singkuang paipihin, kongpuankhai dalna puan khai a, Topa’ thupiak bangin tecipan’na singkuang dal hi.
  </para>
  <para style="p">
    <verse number="22" style="v"/>Topa in Moses a thupiaksa bangin, amah in biakbuk leilu lam pang, dalna puan pua lam, kikhopna buk sungah sabuai koih a,
  </para>
  <para style="p">
    <verse number="23" style="v"/>Topa’ mai tua sabuai tungah a om ding bangin anlum koih hi.
  </para>
  <para style="p">
    <verse number="24" style="v"/>Topa in Moses a thupiaksa bangin, amah in biakbuk leitaw lam pang, sabuai tawh a kigalsai-in, kikhopna buk sungah meivakkhuam koih a,
  </para>
  <para style="p">
    <verse number="25" style="v"/>Topa’ mai-ah meivak koih hi.
  </para>
  <para style="p">
    <verse number="26" style="v"/>Topa in Moses a thupiaksa bangin, amah in kikhopna buk sung, dalna puan mai-ah kham biakna tau koih a,
  </para>
  <para style="p">
    <verse number="27" style="v"/>tua tungah a namtui paknamtui hal hi.
  </para>
  <para style="p">
    <verse number="28" style="v"/>Amah in biakbuk kongkhak ding kongpuankhai a mun-ah khai hi.
  </para>
  <para style="p">
    <verse number="29" style="v"/>Topa in Moses a thupiaksa bangin amah in kikhopna buk ahi biakbuk kongkhak-ah meihal biakna tau koih a, tua tungah meihal biakna leh an tawh biakna pia hi.
  </para>
  <para style="p">
    <verse number="30" style="v"/>Amah in kikhopna buk leh biakna tau kikal-ah kisilna kuang koih a, tua sungah kisil nading tui koih hi.
  </para>
  <para style="p">
    <verse number="31" style="v"/>Moses leh Aaron leh a tapate in amau’ khut leh a khete uh tua tui tawh sil uh hi;
  </para>
  <para style="p">
    <verse number="32" style="v"/>Topa in Moses a thupiaksa bangin amaute kikhopna bukah a pai ciang leh biakna tau nai-ah a pai uh ciangin amaute kisil uh hi.
  </para>
  <para style="p">
    <verse number="33" style="v"/>Amah in biakbuk leh biakna tau kiim-ah a buk tual bawl a, buk tual kongpi kongpuankhai khai hi. Tua ahih ciangin Moses in nasep man ta hi.
  </para>
  <para style="p">
    <verse number="34" style="v"/>Tua ciangin meii in kikhopna buk tuam a, Topa’ minthan’na in biakbuk dim hi.
  </para>
  <para style="p">
    <verse number="35" style="v"/>A tungah meii a omna hangin kikhopna buk sungah Moses tum thei lo a, Topa’ minthan’na in a biakbuk dim hi.
  </para>
  <para style="p">
    <verse number="36" style="v"/>A khualzin sung tawntung uh biakbuk tung panin meii a kilakkhiat toh peuhpeuh ciangin Israel mite mai lam nawtin pai uh hi;
  </para>
  <para style="p">
    <verse number="37" style="v"/>ahih hangin meii a kilakkhiat kei leh a kilakkhiat ni mateng amaute paikhia lo uh hi.
  </para>
  <para style="p">
    <verse number="38" style="v"/>Bang hang hiam cih leh a khualzin sung tawntung uh Israel mi khempeuh' muhna-ah biakbuk tungah sunin Topa’ meii omin, zan-in tua sungah mei om hi.
  </para>
</usx>