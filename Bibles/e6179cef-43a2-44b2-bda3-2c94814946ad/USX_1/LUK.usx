<?xml version="1.0" encoding="utf-8"?>
<usx version="2.0">
  <book code="LUK" style="id">Luke</book>
  <para style="mt">Luke</para>
  <chapter number="1" style="c" />
  <para style="p">
    <verse number="1" style="v" />A lian mahmah Theofilas aw:—- Eite lakah a piang ngeisa thu a kigente, mi tampi in amau siamna zahciat tawh lai-in a gelh uh hi.
  </para>
  <para style="p">
    <verse number="2" style="v" />A kipat cila kipanin amau' mit mahmah tawh a mu mite in hong gente uh a gelh uh ahi hi.
  </para>
  <para style="p">
    <verse number="3" style="v" />Kei zong, hih thute khempeuh a kipat cila kipanin limtakin kantel khin ka hih manin, a thu a kizomzomin nang-a' dingin hong gelhsak leng hoih ding hi, ci-in ka ngaihsun hi.
  </para>
  <para style="p">
    <verse number="4" style="v" />Nang tungah a hong kigensa thute khempeuh a man taktak na theihna ding deihsakna tawh ka hong gelh ahi hi.
  </para>
  <para style="p">
    <verse number="5" style="v" />Judea gam a hong uksawn kumpi Herod hun laitakin siampi Abijah' pawlte' sung panin Zekhariah minnei siampi khat a om hi. A zi' min Elizabeth hi a, amah zong Aaron' suan ahih manin siampi nam mah ahi hi.
  </para>
  <para style="p">
    <verse number="6" style="v" />A nih tuakun Pasian' muhna-ah a manin gamta uh a, Topa' thukhamte leh a ngeina khempeuh a zui uh hi.
  </para>
  <para style="p">
    <verse number="7" style="v" />Ahi zongin Elizabeth ciing ahih manin amau nupa in ta neilo uh a, a nih tuakun zong a teekta uh ahi hi.
  </para>
  <para style="p">
    <verse number="8" style="v" />Nikhat, ama pawlte' sep hunding a tun' ciangin Zekhariah in Pasian' mai-ah siampi nasep a sem hi.
  </para>
  <para style="p">
    <verse number="9" style="v" />Siampite' hih ngeizel bangin biakna tau tungah, paknamtui kua in hal ding, ci-in ai a kisan ciangin Zekhariah in a ngah hi. Tua ahih manin Topa' biakinn sungah amah lut a,
  </para>
  <para style="p">
    <verse number="10" style="v" />amah in paknamtui halin a om laitakin mihonpi dangte a pualamah thungenin na om uh hi.
  </para>
  <para style="p">
    <verse number="11" style="v" />Tua laitakin Topa' vantung mi khat ama kiangah hong kilang a, paknamtui a kihalna biakna tau taklam pangah a ding hi.
  </para>
  <para style="p">
    <verse number="12" style="v" />Zekhariah in vantung mi a muh ciangin lamdangsa mahmah a, a lau mahmah hi.
  </para>
  <para style="p">
    <verse number="13" style="v" />Ahi zongin vantung mi in ama kiangah, “Zekhariah aw, lau kei in. Pasian in na thungetna hong zakhin a, na zi Elizabeth in tapa khat a nei ding hi. A min dingin Johan na phuak ding hi.
  </para>
  <para style="p">
    <verse number="14" style="v" />Amah hong suah ciangin nang na lungdam mahmah ding a, midang tampite in zong hong lungdampih ding uh hi.
  </para>
  <para style="p">
    <verse number="15" style="v" />Topa' muhna-ah amah milian khat hi ding hi. Amah in leenggahzu ahi a, khamtheihzu khat peuhpeuh ahi zongin nelo ding hi. A suah pheta kipanin Kha Siangtho tawh kidim ding hi.
  </para>
  <para style="p">
    <verse number="16" style="v" />Amah in Israel mi tampi tak, amau' Topa Pasian' kiangah tun'pihkik ding hi.
  </para>
  <para style="p">
    <verse number="17" style="v" />Amah pen kamsang Elijah mah bangin thahatna leh vangliatna tawh Pasian mai-ah hong mapai ding hi. Pate leh tate kilemsak kikin, mihoihte' lungsim bang a neihna dingun thumanglo mite' lungsim heisak ding a, Topa-a' dingin a kilawm dingin mite a bawlkhol ding hi,” a ci hi.
  </para>
  <para style="p">
    <verse number="18" style="v" />Tua ciangin Zekhariah in vantung mi kiangah, “Hih na thugen a manna bangci theih ding ka hi hiam? Kei ka teekta a, ka zi zong lah a teek mahmah ahi hi,” a cih ciangin
  </para>
  <para style="p">
    <verse number="19" style="v" />vantung mi in dawng a, “Kei pen Pasian' na a sem Gabriel ka hi hi. Nang kiangah thu hong genin, hih lungdamna thu a ko dingin a hong sawl ka hi hi.
  </para>
  <para style="p">
    <verse number="20" style="v" />Ahi zongin, a hong tungding ka thugen a hun lai-in umlo na hih manin nangma tunga kong thugen a tun' matengin pau theiloin na om ding hi,” a ci hi.
  </para>
  <para style="p">
    <verse number="21" style="v" />Tua hun sungteng, mihonte in Zekhariah na ngak uh a, biakinn sungah sauveipi a om manin lamdang a sa uh hi.
  </para>
  <para style="p">
    <verse number="22" style="v" />Amah hong pusuah ciangin pau theilo ahih manin, biakinn sungah maang mu hi, ci-in a thei uh hi. Pau theilo ahih manin a khut tawh a lim a lak hi.
  </para>
  <para style="p">
    <verse number="23" style="v" />Biakinn sungah ama nasep ding hun a bei ciangin a inn-ah a ciah hi.
  </para>
  <para style="p">
    <verse number="24" style="v" />Tua khit ciangin a zi Elizabeth gai a, kha nga sung inn panin koimahah a paikhia kei hi.
  </para>
  <para style="p">
    <verse number="25" style="v" />“Tu petpetin Topa in hih bangin kei hong huh a, mi lakah ka maizumna teng hong paihkhiatsak ta hi,” a ci hi.
  </para>
  <para style="p">
    <verse number="26" style="v" />Elizabeth a gaizawh kha guk a cin' ciangin Pasian in Galilee gam Nazareth khua-ah vantung mi Gabriel a paisak hi.
  </para>
  <para style="p">
    <verse number="27" style="v" />Kumpi David' suan Josef in zuthawl a piaksa Mary tungah thu a gen dingin a sawl ahi hi.
  </para>
  <para style="p">
    <verse number="28" style="v" />Vantung mi in Mary kiangah, “Na lungdam mahmah ding ahi hi. Topa in nang hong ompih a, thupha lianpi hong piazo hi,” a ci hi.
  </para>
  <para style="p">
    <verse number="29" style="v" />Mary in vantung mi' thugen a zak ciangin, bang a cihnopna hi ding ahi hiam, ci-in lamdang a sa mahmah hi.
  </para>
  <para style="p">
    <verse number="30" style="v" />Tua ciangin vantung mi in, “Mary aw, lamdangsa-in lunghimawh kei in. Pasian' maipha a ngah na hi hi.
  </para>
  <para style="p">
    <verse number="31" style="v" />Nang gai-in tapa khat na nei ding a, a min dingin Jesuh na phuak ding hi.
  </para>
  <para style="p">
    <verse number="32" style="v" />Amah milian hi ding a, A Lianpen Pasian' Tapa kici ding hi. Topa Pasian in ama pu David mah bangin kumpi-in bawl ding a,
  </para>
  <para style="p">
    <verse number="33" style="v" />Jakob suanlekhakte' kumpi hi paisuak ding a, ama ukna bei hun cih om ngeilo ding hi,” a ci hi.
  </para>
  <para style="p">
    <verse number="34" style="v" />Tua ciangin Mary in vantung mi kiangah, “Kei, pasal tawh a lumkhawm ngei nailopi, hih thu bangci pian'theih ding ahi hiam?” a ci hi.
  </para>
  <para style="p">
    <verse number="35" style="v" />Vantung mi in, “Nangma tungah Kha Siangtho hong tung ding a, nangma tungah Pasian' vangliatna hong om ding hi. Tua ahih manin a hong suakding a siangtho naungek pen Pasian' Tapa kici ding hi.
  </para>
  <para style="p">
    <verse number="36" style="v" />Na behnu Elizabeth zong thei in. A ciing hi, kici napi-in a teek mahmah zawh nungin nau paii a, tu-in a naupaii zawh kha guk pha ta hi.
  </para>
  <para style="p">
    <verse number="37" style="v" />Tua ahih manin Pasian in a bawl theihloh khat zong omlo hi,” ci-in a dawng hi.
  </para>
  <para style="p">
    <verse number="38" style="v" />Tua ciangin Mary in, “Kei pen Topa' nasemnu ka hi hi. Na gensa bangin keima tungah hong piang ta hen,” a ci hi. Tua ciangin ama kiang panin vantung mi a paikhia hi.
  </para>
  <para style="p">
    <verse number="39" style="v" />Tua khit a sawtloin Mary kithawi a, Judea mualtung gama khua khatah a va paipah hi.
  </para>
  <para style="p">
    <verse number="40" style="v" />Zekhariah' inn-ah lutin Elizabeth a hopih hi.
  </para>
  <para style="p">
    <verse number="41" style="v" />Elizabeth in Mary' hopihna awging a zak ciangin a sunga a naupaii a hong diang hi. Elizabeth zong Kha Siangtho tawh hong kidim a,
  </para>
  <para style="p">
    <verse number="42" style="v" />nakpi takin kiko-in, “Numei khempeuh lakah thupha ngahpennu na hi a, na neih ding naungek in thupha ngah ding hi.
  </para>
  <para style="p">
    <verse number="43" style="v" />Ka Topa' nu kei kiangah hong hawhna dingin, bang hangin hih bang thu lian kei tungah hong tung ahi hiam?
  </para>
  <para style="p">
    <verse number="44" style="v" />Bang hang hiam cih leh nong hopihna awging ka zak phetin ka sunga naungek nuamin a diang hi.
  </para>
  <para style="p">
    <verse number="45" style="v" />Topa in nang tungah a hong gen thute hong tung taktak ding hi, ci-a upna pen nang-a' dingin a lungdamhuai mahmah ahi hi,” a ci hi.
  </para>
  <para style="p">
    <verse number="46" style="v" />Tua ciangin Mary in, “Ka lungsim in Topa phat a,
  </para>
  <para style="p">
    <verse number="47" style="v" />hong Hon Pasian' hangin ka nuam mahmah hi.
  </para>
  <para style="p">
    <verse number="48" style="v" />Bang hang hiam cih leh a neu mahmah a nasemnu, keimah a hong phawk hi. Tu-a kipanin a khangkhangin mi khempeuh in thupha ngahnu hong ci ding uh hi.
  </para>
  <para style="p">
    <verse number="49" style="v" />Bang hang hiam cih leh Vanglian Pasian in keima-a' dingin na lianpi hong sepsak hi. Ama min siangtho a,
  </para>
  <para style="p">
    <verse number="50" style="v" />amah a zahtak mite tungah a khangkhangin hehpihna a lak hi.
  </para>
  <para style="p">
    <verse number="51" style="v" />Amah in a hat mahmah a khut zan a, kiliatsakna lungsim a nei mite a thehthang hi.
  </para>
  <para style="p">
    <verse number="52" style="v" />Kumpi vangliante, a tokhom panun khiasuk a, mineute, milianin a bawl hi.
  </para>
  <para style="p">
    <verse number="53" style="v" />Bangmah a neilote tungah na manpha tampi pia a, mihaute, khuthawm guakin a paikhiasak hi.
  </para>
  <para style="p">
    <verse number="54" style="v" />I pu i pate tungah a kiciamna tungsak a, a nasempa Israel a huh hi.
  </para>
  <para style="p">
    <verse number="55" style="v" />Abraham leh a suanlekhak khempeuh tungah hehpihna a piak tawntung ding a phawk hi,” a ci hi.
  </para>
  <para style="p">
    <verse number="56" style="v" />Elizabeth kiangah kha thum sung bang Mary taam a, tua khit ciangin a inn-ah a ciah hi.
  </para>
  <para style="p">
    <verse number="57" style="v" />Elizabeth a suahding hun hong tungta a, tapa khat hong nei hi.
  </para>
  <para style="p">
    <verse number="58" style="v" />Topa in amah a hehpih mahmahna thu a zak uh ciangin a vengte leh a behte khempeuh in a lungdampih uh hi.
  </para>
  <para style="p">
    <verse number="59" style="v" />Naungek nipikal khat a phak khit ciangin a vun a at dingin hong pai uh a, a naungek' min dingin zong a pa' min mah ahi Zekhariah phuahding a sawm uh hi.
  </para>
  <para style="p">
    <verse number="60" style="v" />Ahi zongin a nu in, “Hilo ding hi; ama min dingin Johan i phuak ding hi,” a ci hi.
  </para>
  <para style="p">
    <verse number="61" style="v" />Tua ciangin amaute in Elizabeth kiangah, “Na beh sung uhah hih bang min a nei om nailo hi,” a ci uh hi.
  </para>
  <para style="p">
    <verse number="62" style="v" />Tua ciangin hih nau min bang phuakding ihi hiam, ci-in a pa kiangah lim tawh a dong uh hi.
  </para>
  <para style="p">
    <verse number="63" style="v" />Zekhariah in zong laidal khat ngen a, tua tungah, “Ama min Johan hi ding hi,” ci-in a gelh ciangin amaute khempeuh in lamdang a sa mahmah uh hi.
  </para>
  <para style="p">
    <verse number="64" style="v" />Tua laitakin Zekhariah hong pauthei kik a, Pasian a phat hi.
  </para>
  <para style="p">
    <verse number="65" style="v" />A vengte khempeuh in lamdangsa-in lau uh a, Judea mualtung gamsung khempeuhah hih thu a kitheithang hi.
  </para>
  <para style="p">
    <verse number="66" style="v" />Hih thu a za mi khempeuh in, “Hih naungek a bangci mi hong hi ding hiam?” ci-in a lungsim sung uhah a ngaihsun ciat uh hi. Bang hang hiam cih leh Topa in amah a huhna thu teltakin kilang hi.
  </para>
  <para style="p">
    <verse number="67" style="v" />Tua ciangin Johan' pa Zekhariah, Kha Siangtho tawh kidimin Pasian' thu gen a,
  </para>
  <para style="p">
    <verse number="68" style="v" />“Israel mite' Topa Pasian phat ciat ni. A mite a huhdingin hong pai-in amaute a suaktasak hi.
  </para>
  <para style="p">
    <verse number="69" style="v" />A nasempa David' suante sung panin eite-a' dingin Vanglian Honpa hong pia hi.
  </para>
  <para style="p">
    <verse number="70" style="v" />Amah in tanglai-in a kamsang mi siangthote tung tawnin thu hong gen a,
  </para>
  <para style="p">
    <verse number="71" style="v" />i galte kiang panin hong hotkhiatna ding leh hong mudahte' khutsung panin hong hotkhiatna ding thu a hong ciam hi.
  </para>
  <para style="p">
    <verse number="72" style="v" />I pu i pate a hehpihna ding leh ama thuciam siangtho hong mangngilh lohna ding, amah in hong gen hi.
  </para>
  <para style="p">
    <verse number="73" style="v" />I pu Abraham tungah kamciamna kho khat bawl a,
  </para>
  <para style="p">
    <verse number="74" style="v" />i galte kiang panin eite hong hotkhiatna ding leh launa omloin amah bia-in,
  </para>
  <para style="p">
    <verse number="75" style="v" />i khang tawnin ama mai-ah a siangtho, a thumanin i om tawntung theihna ding thu hong ciam hi.
  </para>
  <para style="p">
    <verse number="76" style="v" />“Nang, ka tapa na hi a, Lianpen Pasian' kamsangpa hong kici ding hi. Ama paina ding lampi a bawlkhol dingin Topa' mai-ah na mapai ding hi.
  </para>
  <para style="p">
    <verse number="77" style="v" />Na mawhna uh hong kimaisak khit ciangin, hotkhiatna na ngah ding uh hi, ci-in ama mite kiangah na gen ding hi.
  </para>
  <para style="p">
    <verse number="78" style="v" />I Pasian lungnem mahmah a, hehpihna hong nei hi. Eite tungah hotkhiatna khuavak hong taangsak ding a,
  </para>
  <para style="p">
    <verse number="79" style="v" />sihding lauhuaina sungah a om mi khempeuh tungah vantung khuavak hong taangsak ding a, nopsakna lampi-ah hong kha ding hi,” a ci hi.
  </para>
  <para style="p">
    <verse number="80" style="v" />Tua naungek a pumpi leh a lungsim siamna hong khang a, Israel mite lakah a kilaak hun matengin sehnel gamsungah a om hi.
  </para>
  <chapter number="2" style="c" />
  <para style="p">
    <verse number="1" style="v" />Tua hun laitakin gam tampi a uk Sisar Augustas in ama ukna gamsung mi a phazah a kitheihna dingin mi khempeuh min sazian a kilakna dingin thu a pia hi.
  </para>
  <para style="p">
    <verse number="2" style="v" />Kuirinias in Syria gam a uksawn hun laitakin hih bangin mi phazah kisimna thu hong piang hi.
  </para>
  <para style="p">
    <verse number="3" style="v" />Tua ahih manin amau khua ciatah min pia dingin mi khempeuh a pai uh hi.
  </para>
  <para style="p">
    <verse number="4" style="v" />Josef zong David' suante khat ahih manin Galilee gamsung Nazareth khua panin David' suahna khua ahi Judea gam Bethlehem khua-ah a pai hi.
  </para>
  <para style="p">
    <verse number="5" style="v" />Tua bangin min sazian kikhumsak dingin a pai ciangin ten'pih dingin zuthawl a piaksa a lawmnu Mary tawh a paikhawm uh hi. A lawmnu naupaii hi a,
  </para>
  <para style="p">
    <verse number="6" style="v" />Bethlehem khua-ah a tam sungun a nausuah ding hun hong tung hi.
  </para>
  <para style="p">
    <verse number="7" style="v" />Zintun'na ding mun dang khempeuh mi dim khinta ahih manin ganbukah tung uh a, a tacil ahi ta pasal khat nei-in, puan tawh tunin gan annekna kuang sungah a sial hi.
  </para>
  <para style="p">
    <verse number="8" style="v" />Tua hun laitakin gamlakah a tuuhonte a giahpih tuucing pawlkhat a om uh hi.
  </para>
  <para style="p">
    <verse number="9" style="v" />Amaute kiangah Topa' vantung mi khat hong kilang a, Topa' minthan'na vang in amaute hong taan' ahih manin a lau mahmah uh hi.
  </para>
  <para style="p">
    <verse number="10" style="v" />Ahi zongin vantung mi in, “Lau kei un. Mi khempeuh a lungdamsak ding thuthak hoih khat note-a' ding ka hong puak hi.
  </para>
  <para style="p">
    <verse number="11" style="v" />Tuni-in David khuapi sungah, note a hong honkhia ding Khrih Topa a suak hi.
  </para>
  <para style="p">
    <verse number="12" style="v" />Amah na theihna ding uh a lim hih bang hi ding hi: Puan tawh kitun naungek khat, gan annekna kuang sungah a kisial na mu ding uh hi,” a ci hi.
  </para>
  <para style="p">
    <verse number="13" style="v" />Tua khit phetin tua vantung mi tawh vantung mihonpite thakhatin hong omin Pasian phatna la sa uh a,
  </para>
  <para style="p">
    <verse number="14" style="v" />“Van a sang belna-ah a om Pasian' min thang hen la, ama pahtak leitung mite tungah nopna om ta hen,” a ci uh hi.
  </para>
  <para style="p">
    <verse number="15" style="v" />Vantung mite vantungah a ciahkik khit uh ciangin tuucingte in, “Bethlehem khua-ah pai-in, Topa' hong gen hih thupiang va en ni,” a kici uh hi.
  </para>
  <para style="p">
    <verse number="16" style="v" />Amaute nawhpai mahmah uh a, Mary leh Josef leh gan annekna kuang sungah a kisial naungek a mupah uh hi.
  </para>
  <para style="p">
    <verse number="17" style="v" />Tua bangin naungek a muh uh ciangin, vantung mi in amaute kiangah hih naungek tawh kisai thu a gente a gensawn uh hi.
  </para>
  <para style="p">
    <verse number="18" style="v" />Hih tuucingte' thugen a za mi khempeuh in lamdang a sa uh hi.
  </para>
  <para style="p">
    <verse number="19" style="v" />Mary in ahih leh a lungsimah hih thute ciamtehin a ngaihsunsun hi.
  </para>
  <para style="p">
    <verse number="20" style="v" />Tuucingte zong ciahkik uh a, amaute tungah a kigensa bangin a zaksa leh a muhsa uh thute hangin Pasian' min a phat uh hi.
  </para>
  <para style="p">
    <verse number="21" style="v" />Naungek a vun a ki-at ni hun nipikal khat a cin' khit ciangin, amah a kipaii ma-in a min dingin vantung mi in a piaksa ahi Jesuh, a min dingin a phuak uh hi.
  </para>
  <para style="p">
    <verse number="22" style="v" />Moses Thukham sungah a kigelhna tawh kizui-in Josef leh Mary a kisian'suah ding uh hun hong tung hi. Tua ahih manin Topa tungah naungek a ap dingin Jerusalem-ah a paipih uh hi.
  </para>
  <para style="p">
    <verse number="23" style="v" />Bang hang hiam cih leh Topa' Thukham sungah, “Ta pasal masa peuhmah Topa tungah ki-ap ding hi,” ci-in kigelh hi.
  </para>
  <para style="p">
    <verse number="24" style="v" />Topa Thukham sungah a kigelhna tawh kizui-in biakna-in vakhu nih ahi a, kawl vakhuno nih ahi zongin a pia dingin zong a pai uh ahi hi.
  </para>
  <para style="p">
    <verse number="25" style="v" />Jerusalem khuasungah Simeon a kici mi khat na om hi. Amah a thuman, a biakna mi mahmah khat hi a, Israel mite a kihotkhiat hun ding a ngakngak mi khat ahi hi. Kha Siangtho in a ompih mi khat hi a,
  </para>
  <para style="p">
    <verse number="26" style="v" />Topa' hong ciamsa Khrih a muh matengin a sihlohna ding thu zong ama tungah Kha Siangtho in na genkhin hi.
  </para>
  <para style="p">
    <verse number="27" style="v" />Kha Siangtho' makaihna tawh biakinn sungah Simeon a pai hi. A nu leh a pate in thukham sunga om ngeina bangin Topa tungah naungek a ap dingin biakinn-ah a hong paipih uh ciangin,
  </para>
  <para style="p">
    <verse number="28" style="v" />Simeon in naungek la-in a ang-ah tawi-in Pasian' tungah lungdamna ko a,
  </para>
  <para style="p">
    <verse number="29" style="v" />“Topa aw, na thuciamna tu-in nong tungsak a, na nasempa keima lungsim nong nuamsak hi.
  </para>
  <para style="p">
    <verse number="30" style="v" />Ka mit mahmah tawh nong hotkhiatna ka mukhin a,
  </para>
  <para style="p">
    <verse number="31" style="v" />minam khempeuh' muhin nong tungsak a,
  </para>
  <para style="p">
    <verse number="32" style="v" />Gentail mite in khuavak a muhna ding leh nangma mi Israel-te a minthan'na dingin na vaihawm hi,” a ci hi.
  </para>
  <para style="p">
    <verse number="33" style="v" />Naungek' nu leh pate in, hih bangin Simeon in naungek' thu a genna a zak uh ciangin lamdang a sa mahmah uh hi.
  </para>
  <para style="p">
    <verse number="34" style="v" />Tua ciangin Simeon in amaute thupha a piak khit ciangin naungek' nu Mary kiangah, “Hih naungek pen, Israel mite sungah mi tampi in siatna a ngahna ding, leh mi tampi in hotkhiatna a ngahna ding ahi hi. Mi tampi in hih naungek nial ding uh a,
  </para>
  <para style="p">
    <verse number="35" style="v" />mite' lungsimtawng a kilatna hong hi ding hi. Dahna lungkhamna in namsau hiam bangin nangma lungsim mahmah zong hong sunkham ding hi,” a ci hi.
  </para>
  <para style="p">
    <verse number="36" style="v" />Tua laitakin Asher minamte sung panin Fanuel' tanu Anna minnei kamsang numei khat a om hi. Amah a khangham mahmah khat hi a, a nungak laitakin a neih a pasal tawh kum sagih sung a ten'khop khit ciangin,
  </para>
  <para style="p">
    <verse number="37" style="v" />kum sawmgiat leh kum li sung meigongin a om ahi hi. Amah pen biakna a nusia ngeilo mi khat hi a, a sun a zanin Pasian bia-in an tangin thu a ngenngen mi khat ahi hi.
  </para>
  <para style="p">
    <verse number="38" style="v" />Tua bangin Jesuh a ki-ap hun laitakin hih kamsangnu hong pai-in Pasian tungah lungdamna ko a, Jerusalem a suahtakna ding lamenin a ngak mi khempeuh tungah hih naungek' thu a gen hi.
  </para>
  <para style="p">
    <verse number="39" style="v" />Amaute in Topa' Thukham tawh kizui-in hihding a kisam khempeuh a bawl khit uh ciangin Galilee gam, amau khua Nazareth-ah a ciahkik uh hi.
  </para>
  <para style="p">
    <verse number="40" style="v" />Tua naupang hong khangin hong thahat hi. Lungpilna tawh kidim a, Pasian in thupha a pia hi.
  </para>
  <para style="p">
    <verse number="41" style="v" />Kumsimin Jerusalem khua-a Paisan Pawi a kibawlna-ah Jesuh' nu leh pa a pai zel uh ahi hi.
  </para>
  <para style="p">
    <verse number="42" style="v" />Jesuh, kum sawmlenih a phak ciangin a ngeina bangin tua pawi-ah a thumun a pai uh hi.
  </para>
  <para style="p">
    <verse number="43" style="v" />Tua pawi vengin a ciahkik uh ciangin Jerusalem khua-ah naupang Jesuh kinusia kha hi. A nu leh a pa in a nusiatlam uh theilo uh hi.
  </para>
  <para style="p">
    <verse number="44" style="v" />Amaute' honlak mahah a omomin ngaihsun uh ahih manin ni khat lam paikhin uh a, tua ciangin a lawmte leh a tanaute lak khawng a zong pan uh hi.
  </para>
  <para style="p">
    <verse number="45" style="v" />Amah a muh zawhloh uh ciangin Jerusalem-ah kileh kikin a zong uh hi.
  </para>
  <para style="p">
    <verse number="46" style="v" />A ciahzawh uh a ni thum ni ciangin biakinn sungah amah mu uh a, siate lakah tu-in a thugen uh ngai-in, thu zong dong zelin a om a mu uh hi.
  </para>
  <para style="p">
    <verse number="47" style="v" />Amah in pilna tawh thu genin a dawn'na a za mite khempeuh in lamdangsa mahmah uh hi.
  </para>
  <para style="p">
    <verse number="48" style="v" />A nu leh a pa in a muh uh ciangin lamdangsa uh a, a nu in, “Ka ta aw, bang hangin hong hici bawl na hi hiam? Na pa tawh lungkham mahmahin nang ka hong zong uh hi,” a ci hi.
  </para>
  <para style="p">
    <verse number="49" style="v" />Jesuh in a nu leh a pa kiangah, “Bang hangin kei hong zong na hi uh hiam? Ka Pa' inn sungah ka om ding lamtak theilo na hi uh hiam?” ci-in a dawng hi.
  </para>
  <para style="p">
    <verse number="50" style="v" />Ahi zongin bang a cihnopna ahi hiam, ci-in a nu leh a pa in theilo uh hi.
  </para>
  <para style="p">
    <verse number="51" style="v" />Tua ahih ciangin a nu leh a pa zui-in Nazareth khua-ah ciahkik a, amaute' thu mangin tua lai-ah hoihtakin a om hi. A nu in hih thu khempeuh a lungsim sungah ngaihsunsun hi.
  </para>
  <para style="p">
    <verse number="52" style="v" />Jesuh a pumpi leh a pilna khang a, ama gamtatna in Pasian leh mite a lungkimsak semsem hi.
  </para>
  <chapter number="3" style="c" />
  <para style="p">
    <verse number="1" style="v" />Gam tampi a uk Sisar Tiberius in a ukzawh a kum sawmlengana, Pontias Pilat in Judea gam ukin, Herod in Galilee gam ukin, a nau Filip in Iturea gam leh Trakhonitis gam ukin, Lysanias in Abilene gam uk a,
  </para>
  <para style="p">
    <verse number="2" style="v" />Annas leh Kaiafas in siampi lianpen a sep laitakin sehnel gamah a om, Zekhariah' tapa Johan' tungah, Pasian' thu hong tung hi.
  </para>
  <para style="p">
    <verse number="3" style="v" />Tua ahih ciangin Jordan Gun kiim gam khempeuhah Johan pai kawikawi a, kamsang Isaiah in Lai Siangtho sungah a gelh mah bangin, “Na mawhna panun kisik un la tui kiphum un. Tua hi leh Pasian in na mawhnate uh hong maisak ding hi,” ci-in thu a hilh hi.
  </para>
  <para style="p">
    <verse number="4" style="v" />Isaiah in hih bangin na gelh hi: “Gamsungah mi khat kiko a, ‘Topa' paina ding lampi bawl un la, a tot ding lampi tangsak un.
  </para>
  <para style="p">
    <verse number="5" style="v" />Kuam thuk khempeuh kivukdim ding a, mual lian mual neu khempeuh kitotam ding hi. Lam kawite kitangsak ding a, a leihumte kinelsak ding hi.
  </para>
  <para style="p">
    <verse number="6" style="v" />Mi khempeuh in Pasian' hotkhiatna ngah ding uh hi,’” ci-in a kigelh hi.
  </para>
  <para style="p">
    <verse number="7" style="v" />Ama tuiphum ding utin a hong pai mi tampite kiangah Johan in, “Gul bangin ngian a zang note aw, hong tungding Pasian' hehna panin na suahtak theihna ding uh kua in hong gen ahi hiam?
  </para>
  <para style="p">
    <verse number="8" style="v" />Na kisikna uh a kilatna dingin gamta un. Note khatlekhat in, ‘Abraham' suante ihi ngawn hi,’ mawkcih kei un. Ke'n kong cihin-ah, Pasian in hih suangte nangawn Abraham' suanlekhakte-in bawl thei lel hi.
  </para>
  <para style="p">
    <verse number="9" style="v" />Tu mahmahin sing a bulphuk dingin hei tawh kingimzo hi. Gah hoih a gahlo singkung khempeuh kiphukin meikhuk sungah kikhul ding hi,” a ci hi.
  </para>
  <para style="p">
    <verse number="10" style="v" />Tua ciangin mihonpite in, “Tua bang ahih leh bangci gamtat ding ka hi uh hiam?” ci-in a dot uh ciangin
  </para>
  <para style="p">
    <verse number="11" style="v" />Johan in, “Puanak nih a nei mipa in a neilote hawm un la, annek ding a neite in a neilote hawm un,” ci-in a dawng hi.
  </para>
  <para style="p">
    <verse number="12" style="v" />Siahdongte pawlkhat zong tui a kiphum dingin hong pai-in Johan kiangah, “Sia aw, bangci gamtat ding ka hi uh hiam?” ci-in a dong uh hi.
  </para>
  <para style="p">
    <verse number="13" style="v" />Amah in, “Na don' dingun a kilawm zahval na dong kei un,” ci-in a dawng hi.
  </para>
  <para style="p">
    <verse number="14" style="v" />Galkap pawlkhatte in zong ama kiangah, “Kote, bangci gamtat ding ka hi uh hiam?” ci-in a dot uh ciangin, “Zawhthawh thu tawh ahi a, a manlopi-in mawhsakna tawh ahi zongin kuama sum sut kei un la, na khasum ngahzah uh tawh lungkim un,” ci-in a dawng hi.
  </para>
  <para style="p">
    <verse number="15" style="v" />Thulian khat peuhpeuh hong piang ding hi, ci-in mite' lawpna hong khang semsem a, hihpa pen Khrih hi khading hi, ci-in mite in a lungsim uhah a ngaihsun uh hi.
  </para>
  <para style="p">
    <verse number="16" style="v" />Tua ahih ciangin Johan in amaute kiangah, “Keimah in tui sungah note ka hong phum hi; ahi zongin kei sangin nakpi takin a lianzaw khat hong pailai ding hi. Ama khedap khau a sutsak ding nangawnin kei ka kilawmzo nai kei hi. Amah in Kha Siangtho leh mei sungah note hong phum ding hi.
  </para>
  <para style="p">
    <verse number="17" style="v" />A buh cilsate a zapsiangna dingin amah in a khutsungah lawhpi tawi a, a takteng ansal sungah koihin, a siteng a mit ngeilo mei sungah a khul ding hi,” ci-in a gen hi.
  </para>
  <para style="p">
    <verse number="18" style="v" />Tua bangin a lam tuamtuamin Johan in mite hanthawnin Lungdamna Thu a hilh hi.
  </para>
  <para style="p">
    <verse number="19" style="v" />Ahi zongin, gam ukpa Herod in ama naupa' zi Herodias a ten'pihna hang leh a gamtat hoihlohna a tuamtuamte' hangin Johan in Herod a taii hi.
  </para>
  <para style="p">
    <verse number="20" style="v" />Tua ciangin Herod in thong sungah Johan khia a, a gamtatsiatna a behlap lailai hi.
  </para>
  <para style="p">
    <verse number="21" style="v" />Mi khempeuh a kituiphum khit uh ciangin Jesuh zong a kituiphum hi. Jesuh in thu a nget laitakin vantung kihong a,
  </para>
  <para style="p">
    <verse number="22" style="v" />vakhu pumpi lim nei-in Kha Siangtho ama tungah hong kumsuk hi. Tua laitakin vantung panin aw khat hong ging a, “Nang pen ka it ka Tapa na hi a, nangma tungah ka lungkim mahmah hi,” a ci hi.
  </para>
  <para style="p">
    <verse number="23" style="v" />Nasep a kipat ciangin Jesuh ama khan' kum sawmthum bang a pha hi. Mite in ama pa Josef hi, ci-in a ngaihsun uh hi. Josef' pa Heli,
  </para>
  <para style="p">
    <verse number="24" style="v" />Heli' pa Matthat, Matthat' pa Levi, Levi' pa Melkhi, Melkhi' pa Jannai, Jannai' pa Josef,
  </para>
  <para style="p">
    <verse number="25" style="v" />Josef' pa Mattathias, Mattathias' pa Amos, Amos' pa Nahum, Nahum' pa Esli, Esli' pa Naggai,
  </para>
  <para style="p">
    <verse number="26" style="v" />Naggai' pa Maath, Maath' pa Mattathias, Mattathias' pa Semein, Semein' pa Josek, Josek' pa Joda,
  </para>
  <para style="p">
    <verse number="27" style="v" />Joda' pa Joanan, Joanan' pa Resa, Resa' pa Zerubbabel, Zerubbabel' pa Shealtiel, Shealtiel' pa Neri,
  </para>
  <para style="p">
    <verse number="28" style="v" />Neri' pa Melkhi, Melkhi' pa Addi, Addi' pa Kosam, Kosam' pa Elmadam, Elmadam' pa Er,
  </para>
  <para style="p">
    <verse number="29" style="v" />Er' pa Joshua, Joshua' pa Eliezer, Eliezer' pa Jorim, Jorim' pa Matthat, Matthat' pa Levi,
  </para>
  <para style="p">
    <verse number="30" style="v" />Levi' pa Simeon, Simeon' pa Judah, Judah' pa Josef, Josef' pa Jonam, Jonam' pa Eliakim,
  </para>
  <para style="p">
    <verse number="31" style="v" />Eliakim' pa Melea, Melea' pa Menna, Menna' pa Mattatha, Mattatha' pa Nathan, Nathan' pa David,
  </para>
  <para style="p">
    <verse number="32" style="v" />David' pa Jessi, Jessi' pa Obed, Obed' pa Boaz, Boaz' pa Salmon, Salmon' pa Nahshon,
  </para>
  <para style="p">
    <verse number="33" style="v" />Nahshon' pa Amminadab, Amminadab' pa Admin, Admin' pa Hezron, Hezron' pa Perez, Perez' pa Judah,
  </para>
  <para style="p">
    <verse number="34" style="v" />Judah' pa Jakob, Jakob' pa Isaac, Isaac' pa Abraham, Abraham' pa Terah, Terah' pa Nahor,
  </para>
  <para style="p">
    <verse number="35" style="v" />Nahor' pa Serug, Serug' pa Reu, Reu' pa Peleg, Peleg' pa Eber, Eber' pa Shelah,
  </para>
  <para style="p">
    <verse number="36" style="v" />Shelah' pa Kainan, Kainan' pa Arpakshad, Arpakshad' pa Shem, Shem' pa Noah, Noah' pa Lamek,
  </para>
  <para style="p">
    <verse number="37" style="v" />Lamek' pa Methuselah, Methuselah' pa Enok, Enok' pa Jared, Jared' pa Mahalaleel, Mahalaleel' pa Kainan,
  </para>
  <para style="p">
    <verse number="38" style="v" />Kainan' pa Enos, Enos' pa Seth, Seth' pa Adam, Adam' pa Pasian ahi hi.
  </para>
  <chapter number="4" style="c" />
  <para style="p">
    <verse number="1" style="v" />Kha Siangtho tawh a kidimin Jordan gun panin Jesuh hong ciahkik a, Kha Siangtho in gamlakah paipihin,
  </para>
  <para style="p">
    <verse number="2" style="v" />Dawimangpa in ni sawmli sung a ze-et hi. Tua hun sung Jesuh in bangmah nelo a, tua ze-etna hun a bei ciangin a gil kial mahmah hi.
  </para>
  <para style="p">
    <verse number="3" style="v" />Dawimangpa in Jesuh kiangah, “Pasian' Tapa na hih takpi leh hih suang anlum suaksak in,” a ci hi.
  </para>
  <para style="p">
    <verse number="4" style="v" />Jesuh in, “Lai Siangtho sungah, ‘Anlum bek tawh mite nungta zolo hi,’ ci-in kigelh hilo ahi hiam?” ci-in a dawng hi.
  </para>
  <para style="p">
    <verse number="5" style="v" />Tua ciangin Dawimangpa in Jesuh paipihto a, thakhat thu-in leitung kumpi gam khempeuh a lah khit ciangin,
  </para>
  <para style="p">
    <verse number="6" style="v" />“Hihte khempeuh keima tungah hong kipia khin ahih manin, ka piaknop peuhpeuh tungah ka pia thei hi. Hih vangliatna leh hauhnate khempeuh nangma tungah kong pia ding hi.
  </para>
  <para style="p">
    <verse number="7" style="v" />Keima mai-ah kunin hong bia lecin hihte khempeuh nangma-a' hi ding hi,” a cih ciangin
  </para>
  <para style="p">
    <verse number="8" style="v" />Jesuh in, “Lai Siangtho in, ‘Topa Pasian na bia in la, ama na bek sem in,’ ci hilo ahi hiam?” ci-in a dawng hi.
  </para>
  <para style="p">
    <verse number="9" style="v" />Tua ciangin Dawimangpa in gamlak panin Jerusalem khua-ah Jesuh paipih a, biakinn khumzang a sangpenna munah a kahtohpih khit ciangin, “Pasian' Tapa taktak na hih leh hih lai panin tuaksuk in.
  </para>
  <para style="p">
    <verse number="10" style="v" />Bang hang hiam cih leh Lai Siangtho in, ‘Pasian in nang a hong kem dingin a vantung mite hong sawl ding hi,’ ci-in a gen banah,
  </para>
  <para style="p">
    <verse number="11" style="v" />‘Na khete nangawn suang tawh kitatin a liam khaklohna dingin vantung mite in a khut uh tawh nang hong dom ding uh hi,’ zong ci lai hi,” a cih ciangin
  </para>
  <para style="p">
    <verse number="12" style="v" />Jesuh in, “Lai Siangtho in, ‘Topa na Pasian na ze-et kei in,’ ci hi,” ci-in a dawng hi.
  </para>
  <para style="p">
    <verse number="13" style="v" />Dawimangpa in a hihtheihna khempeuhah Jesuh a ze-et khit ciangin tawlkhat sung a nusia phot hi.
  </para>
  <para style="p">
    <verse number="14" style="v" />Tua ciangin Kha Siangtho vangliatna tawh a kidimin Galilee gamah Jesuh a ciahkik hi. Tua kiima om gam khempeuhah ama thu kizakim hi.
  </para>
  <para style="p">
    <verse number="15" style="v" />Jesuh in amaute' kikhopna innte-ah thu hilh a, mi khempeuh in amah a phatkim uh hi.
  </para>
  <para style="p">
    <verse number="16" style="v" />Tua ciangin ama khan'na Nazareth khua-ah Jesuh pai a, Sabbath ni ciangin a paingei bangin kikhopna inn-ah a pai hi. Lai Siangtho a sim dingin amah ding a,
  </para>
  <para style="p">
    <verse number="17" style="v" />a nget bangin a sim dingin kamsang Isaiah Lai Siangtho bu a kipia hi. A laibu lemin a simnopna mun a zon' ciangin a nuai-a bangin a kigelhna mun mu-in a sim hi. Tua munah,
  </para>
  <para style="p">
    <verse number="18" style="v" />“Gimna a thuak mite tungah Lungdamna Thu a hilh dingin Topa in kei hong sehkhin ahih manin keima sungah Topa' kha hong om hi. Salin a kimante tungah suahtakna thu a gen ding, mittawte in khua a muhkik theihna ding, a kinengniamte a suaktasak ding leh
  </para>
  <para style="p">
    <verse number="19" style="v" />Topa in a mite a hotkhiat ding kum a pulak dingin kei hong sawl hi,” ci-in a kigelh hi.
  </para>
  <para style="p">
    <verse number="20" style="v" />Hih thu a kigelhna munteng a simkhit ciangin a laibu khupin biakinn nasempa tungah pia kikin a tu hi. Kikhopna inn sungah a om mi khempeuh in limtakin amah a en uh hi.
  </para>
  <para style="p">
    <verse number="21" style="v" />Tua ciangin amaute tungah thugen ding kipan a, “Note' zakin a hong kisim Lai Siangtho thu, tuni-in a hong tung hi,” a ci hi.
  </para>
  <para style="p">
    <verse number="22" style="v" />Amaute khempeuh in Jesuh thupi sa mahmah uh a, thugen siam sa mahmah uh ahih manin, “Hihpa, Josef' tapa hi lel hilo ahi hiam?” a ci uh hi.
  </para>
  <para style="p">
    <verse number="23" style="v" />Tua ciangin Jesuh in amaute kiangah, “Paunak khatah, ‘Zatopa aw, nangmah kidamsak tawm in,’ a cihna thu kei tungah nong cihnop ding uh ka thei hi. ‘Kapernaum khua-ah na bawl thu ka zakte uh zong hih lai na khua-ah hong bawl in,’ zong nong cinuam ding uh hi,” a ci hi.
  </para>
  <para style="p">
    <verse number="24" style="v" />Tua ciangin Jesuh in a thugen zomlai a, “Ke'n kong cihin-ah, kamsang a kuamah peuh ama khua-ah kipakta ngeilo hi.
  </para>
  <para style="p">
    <verse number="25" style="v" />A taktakin ci lehang, Elijah' hun lai-in kum thum leh alang sung guah zulo a, gamsung khempeuhah kialpi a tun' hun laitakin Israel gamsungah meigong numei tampi tak om hi.
  </para>
  <para style="p">
    <verse number="26" style="v" />Ahi zongin tua numei tampite khat beek kiangah Elijah kisawllo a, Sidon gam Zarefath khua-a om meigongnu kiang bekah kisawl hi.
  </para>
  <para style="p">
    <verse number="27" style="v" />Kamsang Elisha' hun laitakin Israel gamsungah miphak tampi om a, ahi zongin kuamah in damna ngahloin, Syria mi Naaman bek in damna ngah hi,” a ci hi.
  </para>
  <para style="p">
    <verse number="28" style="v" />Hih thu a zak uh ciangin kikhopna innsunga om mi khempeuh a heh mahmah uh hi.
  </para>
  <para style="p">
    <verse number="29" style="v" />Amaute dingin khuanawlah Jesuh paipih uh a, khuanawl keenah a bungbu sawnkhiat dingin a paipih uh hi.
  </para>
  <para style="p">
    <verse number="30" style="v" />Ahi zongin amaute' lak nawkin Jesuh a paikhia hiau hi.
  </para>
  <para style="p">
    <verse number="31" style="v" />Tua ciangin Galilee gam Kapernaum khua-ah paisuk a, Sabbath ni-in thu a hilh hi.
  </para>
  <para style="p">
    <verse number="32" style="v" />Amah in aana neite bangin thu gen ahih manin amaute in lamdang a sa mahmah uh hi.
  </para>
  <para style="p">
    <verse number="33" style="v" />Kikhopna innsungah dawivei mi khat om a, nakpi takin kiko-in,
  </para>
  <para style="p">
    <verse number="34" style="v" />“Nazareth khuami Jesuh aw, kote tawh bang kisai ihi hiam? Kote a susia dingin hong pai na hi hiam? Pasian' mi siangtho na hih lamtak ka hong thei uh hi,” a ci hi.
  </para>
  <para style="p">
    <verse number="35" style="v" />Jesuh in tua dawi taii a, “Pau kei in la, ama sung panin paikhia in,” ci-in thu a pia hi. Dawi in a mipa mihon lakah a puksak khit ciangin ama sung panin paikhia a, ahi zongin liamsaklo hi.
  </para>
  <para style="p">
    <verse number="36" style="v" />Kikhopna innsunga a om mi khempeuh in lamdangsa mahmah uh a, “Hih a kampaute a bangci kampau ahi hiam? Aana leh vang neihna tawh dawi thu pia a, dawite a taikhia uh hi,” a ci uh hi.
  </para>
  <para style="p">
    <verse number="37" style="v" />Hih Jesuh' thu tua gam mun khempeuhah a kiza hi.
  </para>
  <para style="p">
    <verse number="38" style="v" />Kikhopna inn panin Jesuh paikhia-in Simon' inn-ah a lut hi. Simon' sungnu nattunin na gim mahmah a, hih ama natna thu Jesuh kiangah a gensak uh hi.
  </para>
  <para style="p">
    <verse number="39" style="v" />Jesuh zong pai-in a lupna gei-ah ding a, a cinatna a taii ciangin a nattutna dampah a, amah zong thozo pahin a zinte a dozo pah hi.
  </para>
  <para style="p">
    <verse number="40" style="v" />Ni a tumkhit ciangin natna tuamtuam a nei mi khempeuh Jesuh kiangah hong paipih uh a, Jesuh in amaute khempeuh tungah a khut nga-in a damsak hi.
  </para>
  <para style="p">
    <verse number="41" style="v" />Mi tampi sung panin dawite zong taikhia uh a, “Nang pen Pasian' Tapa na hi hi,” ci-in a kiko uh hi. Amah pen Khrih ahihlam thei uh ahih manin amaute taii-in pausaklo hi.
  </para>
  <para style="p">
    <verse number="42" style="v" />Khua a vak ciangin khuasung panin gamdaihna munah Jesuh a paikhia hi. Mite in amah zong uh a, a muh uh ciangin amah a taam laina dingin a kho uh hi.
  </para>
  <para style="p">
    <verse number="43" style="v" />Ahi zongin amah in, “Pasian' Ukna hangin Lungdamna Thu a hilh ding mahin a hong kisawl ahih manin khua dangte-ah zong ka va hilh ding hi,” a ci hi.
  </para>
  <para style="p">
    <verse number="44" style="v" />Tua ahih manin Galilee gamsunga om kikhopna innte-ah thuhilhin a om hi.
  </para>
  <chapter number="5" style="c" />
  <para style="p">
    <verse number="1" style="v" />Khatvei, Gennesaret Tuili gei-ah Jesuh dingin a om laitakin, mite in Pasian' thu zanuamin Jesuh hong nehcip uh hi.
  </para>
  <para style="p">
    <verse number="2" style="v" />Jesuh in tui gei-ah gunkuang nih a om a mu hi. Tua gunkuang nei ngasa bengte a gunkuang panun tuakkhia-in tui sungah a ngente a sawp uh hi.
  </para>
  <para style="p">
    <verse number="3" style="v" />Tua gunkuangte sung panin Simon' gunkuang sungah Jesuh tuang a, lei tawh tawm a kigamla zek dingin a gunkuang tawm a hawhna dingin Simon kiangah a gen hi. Tua ciangin gunkuang sungah tu a, tua lai panin thu a hilh hi.
  </para>
  <para style="p">
    <verse number="4" style="v" />Thuhilh a tawp ciangin Simon kiangah, “Tui thukna lamah na gunkuang hot in la, na ngen tawh ngasa khuh in,” a ci hi.
  </para>
  <para style="p">
    <verse number="5" style="v" />Tua ciangin Simon in, “Sia aw, tu zanthapai ngasa ka khuh uh hangin khat zong ka man kei uh hi. Ahi zongin khuh in, nong cih leh, ka khuh ding hi,” ci-in a dawng hi.
  </para>
  <para style="p">
    <verse number="6" style="v" />A ngen a khuh leh ngasa tampi tak awk a, a ngen kikek dektak hi.
  </para>
  <para style="p">
    <verse number="7" style="v" />A gunkuang dang khatah a om a lawmte hong pai-in a huhna dingun a khut uh a van uh hi. Amaute zong hong pai uh a, gunkuangte gel sungah ngasa a dimtakin guang uh ahih manin a gunkuang tum dektak hi.
  </para>
  <para style="p">
    <verse number="8" style="v" />Simon Peter in hih thu a muh ciangin Jesuh' mai-ah khukdin' a, “Topa aw, kei mawhnei mi ka hih manin ka kiang panin paikhia in,” a ci hi.
  </para>
  <para style="p">
    <verse number="9" style="v" />Tua zahin ngasa tampi a matna hangun amah leh a lawmte in lamdang a sa mahmah uh hi.
  </para>
  <para style="p">
    <verse number="10" style="v" />Tua mah bangin Simon' lawmte ahi, Zebedi' tapa James leh Johan-te in zong lamdang a sa uh hi. Jesuh in Simon kiangah “Lau kei in. Tu-a kipanin ngasa mat bangin mi tampi a huaipa na suak ding hi,” a ci hi.
  </para>
  <para style="p">
    <verse number="11" style="v" />Tui gei-ah a gunkuangte uh a tun'pih khit uh ciangin a na khempeuh uh nusia-in Jesuh a zui uh hi.
  </para>
  <para style="p">
    <verse number="12" style="v" />Khatvei, khuasung khatah Jesuh a om laitakin tua khuasungah a pumtangin phaknatna a vei mi khat a om hi. A phakpa in Jesuh a muh ciangin a mai-ah bokin, “Topa aw, hong damsak nuam peuh lecin kei nong damsak thei ding hi,” ci-in a thum hi.
  </para>
  <para style="p">
    <verse number="13" style="v" />Jesuh in zong a khut zanin amah lawng a, “Kong damsak nuam hi; dam ta in,” ci-in a dawng hi. Tua khit phetin a phaknatna a dampah hi.
  </para>
  <para style="p">
    <verse number="14" style="v" />Tua ciangin Jesuh in ama kiangah, “Hih thu kuamah dang kiangah gen kei in. Siampipa kiangah paisuakpah in la kivelsak in. Tua ciangin na damna thu a kilatna dingin Moses thupiak mah bangin biakna pia in,” ci-in thu a pia hi.
  </para>
  <para style="p">
    <verse number="15" style="v" />Ahi zongin Jesuh' thu kitheithang semsem zawsop a, ama thu a ngai ding leh a natna panun damna a ngahna dingun mi tampi tak a hong pai uh hi.
  </para>
  <para style="p">
    <verse number="16" style="v" />Ahi zongin gamdaihna munah Jesuh paikhia-in thu a ngen hi.
  </para>
  <para style="p">
    <verse number="17" style="v" />Khatvei, Jesuh in thu hilhin a om laitakin Galilee gam, Judea gam, leh Jerusalem khua panin a hong pai Farisi mi pawlkhat leh Thukham hilh siate pawlkhat hong om hi. Cina damsak theihna ding Topa' vangliatna, Jesuh tungah kipia hi.
  </para>
  <para style="p">
    <verse number="18" style="v" />Mi pawlkhat in khutlekhezaw mi khat a lupna phek tawh hong pua uh a, innsungah paipihin Jesuh mai-ah koihding a hanciam uh hi.
  </para>
  <para style="p">
    <verse number="19" style="v" />Mihon tamlua ahih manin a lutpihna ding uh lampi omlo hi. Tua ahih ciangin innkhum zangah kahpihto-in innkhum hong let uh a, mihonte' lak, Jesuh' omna mai sanah a lupna phek tawh a khaisuk uh hi.
  </para>
  <para style="p">
    <verse number="20" style="v" />Jesuh in amaute' upna a muh ciangin a mipa kiangah, “Lawm aw, na mawhnate hong kimaisak khinta hi,” a ci hi.
  </para>
  <para style="p">
    <verse number="21" style="v" />Tua ciangin Thukham hilh siate leh Farisi mite in a lungsim sung uhah, “Hih bangin Pasian tawh a kikimin a pau ngam mipa kua ahi hiam? Mihing kuamah in mawhna maisak theilo a, Pasian bek in maisak thei hi,” a ci uh hi.
  </para>
  <para style="p">
    <verse number="22" style="v" />Jesuh in amaute' ngaihsutna thei ahih manin amaute kiangah, “Bang hangin tua bangin ngaihsun na hi uh hiam?
  </para>
  <para style="p">
    <verse number="23" style="v" />‘Na mawhnate hong kimaisak hi,’ cihding baihzaw ahi hiam, tua ahih kei leh, ‘Tho in la, lam pai in,’ cihding baihzaw ahi hiam?
  </para>
  <para style="p">
    <verse number="24" style="v" />Mihing Tapa in mawhna maisak theihna ding leitungah vangliatna nei hi, ci-in na theihna dingun kong lak ding hi,” a ci hi. Tua ahih ciangin khutlekhezaw mipa kiangah, “Tho in la na lupna pheek pua-in na inn-ah ciah in,” a ci hi.
  </para>
  <para style="p">
    <verse number="25" style="v" />Thakhat thu-in amaute khempeuh' muhin a mipa zong tho-in a lupna pheek la a, Pasian phatkawmin a inn-ah a ciah hi.
  </para>
  <para style="p">
    <verse number="26" style="v" />Tua ciangin amaute khempeuh in lamdangsa mahmah uh a, lau mahmah kawmin Pasian phatin, “Tuni-in a lamdang mahmah na khat i mu hi,” a ci uh hi.
  </para>
  <para style="p">
    <verse number="27" style="v" />Tua khit ciangin Jesuh paikhia a, siahdongpa Levi, a zumah a tu a mu hi. Jesuh in, “Kei hong zui in,” a ci hi.
  </para>
  <para style="p">
    <verse number="28" style="v" />Levi zong dingpah a, a na khempeuh nusia-in Jesuh a zui hi.
  </para>
  <para style="p">
    <verse number="29" style="v" />Tua ciangin Levi in ama inn-ah Jesuh vakna annek pawipi bawl a, annekna sabuai-ah siahdong dang tampite leh midangte zong tawh a tukhawm uh hi.
  </para>
  <para style="p">
    <verse number="30" style="v" />Farisi mite leh amau sung panin Thukham hilh siate, nungzuite tungah phun uh a, “Bang hangin siahdongte leh thukham khial mite tawh an nekhawm na hi uh hiam?” a ci uh hi.
  </para>
  <para style="p">
    <verse number="31" style="v" />Tua ciangin Jesuh in, “Cidamte in siavuan kisamlo uh a, cina mite bek in kisam uh hi.
  </para>
  <para style="p">
    <verse number="32" style="v" />Mite in a zahtak mihoihte a kisikna dingun a sam dingin hong pai ka hi kei a, mite in a pampaih mite a kisikna dingun a sam dingin a hong pai ka hi hi,” ci-in a dawng hi.
  </para>
  <para style="p">
    <verse number="33" style="v" />Tua ciangin amaute pawlkhat in Jesuh kiangah, “Johan' nungzuite in an tangin thu ngen zelzel uh a, Farisi mite' nungzuite zong tua bangmahin gamta napi-in, bang hangin nangma nungzuite in tangloin om se uh ahi hiam?” ci-in a dong uh hi.
  </para>
  <para style="p">
    <verse number="34" style="v" />Jesuh in amaute kiangah, “Mo pawi-ah zineipa leh pawisimte a omkhawm laitakin a pawisimte an tangsak thei ding na hi uh hiam?
  </para>
  <para style="p">
    <verse number="35" style="v" />Amaute kiang panin zineipa a kipaikhiatpih hun hong tung ding a, tua hun ciangin tang ding uh hi,” ci-in a dawng hi.
  </para>
  <para style="p">
    <verse number="36" style="v" />Tua ciangin Jesuh in thugentehna dang khat zong gen a, “Mi khat in puan thak khat eukhia-in puan lui thuapna-in neilo hi. Tua bangin hih leh a puan thak pen a keksak suak ding a, a puan thak eukhiat zong a puan lui tawh etlawmlo ding hi.
  </para>
  <para style="p">
    <verse number="37" style="v" />Kuamah in savun um lui sungah leenggahzu a thak thun ngeilo hi. Thun zenzen leh leenggahzu thak in a savun um phukham ding a, a leenggahzu bua-in, a savun um zong kisia ding hi.
  </para>
  <para style="p">
    <verse number="38" style="v" />Tua ahih manin savun um thak sungah leenggahzu thak a kikoih ding ahi hi.
  </para>
  <para style="p">
    <verse number="39" style="v" />Kuamah in leenggahzu lui a nek khit ciangin a thak nenuam nawnlo hi. Bang hang hiam cih leh amah in, ‘A lui khumzaw hi,’ ci hi,” a ci hi.
  </para>
  <chapter number="6" style="c" />
  <para style="p">
    <verse number="1" style="v" />Sabbath ni khatin mangbuh lo nawkin Jesuh leh a nungzuite a pai uh hi. A nungzuite in mangbuhvuite zut uh a, a khutsung uhah nuai-in a ne uh hi.
  </para>
  <para style="p">
    <verse number="2" style="v" />Amaute lakah a om Farisi mite pawlkhat in, “Sabbath ni-in i hih dingin a kilawmlo gamtatna bang hangin gamta na hi uh hiam?” a ci uh hi.
  </para>
  <para style="p">
    <verse number="3" style="v" />Tua ciangin Jesuh in amaute kiangah, “David leh a kikholhpihte a gilkial laitakun David' gamtatna thu sim ngeilo na hi uh hiam?
  </para>
  <para style="p">
    <verse number="4" style="v" />Pasian' innsungah amah lut a, siampite lobuang midangte' nekding a hilo Ompihna Anlum la-in ne a, ama kikholhpihte zong a nesak hi,” ci-in a dawng hi.
  </para>
  <para style="p">
    <verse number="5" style="v" />Tua ciangin Jesuh in, “Mihing Tapa pen Sabbath ni a Ukpa ahi hi,” ci-in a thugen a khum hi.
  </para>
  <para style="p">
    <verse number="6" style="v" />Sabbath a ni dang khatin kikhopna inn khatah Jesuh pai-in thu a hilh hi. A khut taklam a zaw mi khat tua lai-ah na om hi.
  </para>
  <para style="p">
    <verse number="7" style="v" />Thukham hilh siate leh Farisi mite pawlkhat in Jesuh a mawhsak theihna ding uh thu zongnuam uh ahih manin, Sabbath ni-in hih mipa a damsak hiam, ci-in na encik gige uh hi.
  </para>
  <para style="p">
    <verse number="8" style="v" />Ahi zongin Jesuh in amau' ngaihsutna thei ahih manin a khutzaw mipa kiangah, “Ding in la, mihonte mai hih lai munah hong pai in,” a ci hi. A mipa zong hong pai-in mihon mai-ah a hong ding hi.
  </para>
  <para style="p">
    <verse number="9" style="v" />Tua ciangin Jesuh in amaute kiangah, “Note tungah thu khat kong dong nuam hi. Sabbath ni-in a pha bawlding leh a sia bawlding koi kilawmzaw a, mi khat' nuntakna suahtaksak ding leh siatsak ding koi hoihzaw ahi hiam?” a ci hi.
  </para>
  <para style="p">
    <verse number="10" style="v" />Amaute khempeuh a et kawikawi khit ciangin a mipa kiangah, “Na khut zan in,” a ci hi. Amah in zong a khut zan a, a ngeina bangin a khut hong damkik hi.
  </para>
  <para style="p">
    <verse number="11" style="v" />Ahi zongin amaute heh mahmah uh a, Jesuh a suktheihna ding uh khatlekhat a kikumpah uh hi.
  </para>
  <para style="p">
    <verse number="12" style="v" />Ni khat, thungen dingin mualtungah Jesuh pai a, zan tawntung Pasian kiangah thu ngenin a om hi.
  </para>
  <para style="p">
    <verse number="13" style="v" />Khua a vak ciangin a nungzuite sam a, amaute sung panin sawmlenih teelkhia-in sawltakte ci-in min a phuak hi.
  </para>
  <para style="p">
    <verse number="14" style="v" />Tuate in: Simon (Peter ci-in min a phuahpa) leh a naupa Andru, James leh a nau Johan, Filip, Bartholomew,
  </para>
  <para style="p">
    <verse number="15" style="v" />Matthai, Thomas, Alfeas' tapa James, Simon (gam khualpa),
  </para>
  <para style="p">
    <verse number="16" style="v" />James' tapa Judas, leh Jesuh a lehhekpa Iskariot' tapa Judas ahi uh hi.
  </para>
  <para style="p">
    <verse number="17" style="v" />Tua mualtung panin Jesuh leh a nungzui teelte paisuk uh a, a nung a zui midang tampite tawh mun zang khatah a ding hi. Jerusalem khua leh Judea gam khempeuh leh tuipi gei-a om Taia khua leh Sidon khuapite panin a hong pai mihon tampi zong hong om uh hi.
  </para>
  <para style="p">
    <verse number="18" style="v" />Tua mite pen ama thuhilhna a ngai ding leh a natna uh panin damna a ngahnop manun a hong pai uh ahi hi. Dawi a vei mite zong hong pai uh a, damna a ngah uh hi.
  </para>
  <para style="p">
    <verse number="19" style="v" />Jesuh' tung panin vangliatna paikhia-in mi khempeuh damsak ahih manin mi khempeuh in amah lawn' ding a hanciam uh hi.
  </para>
  <para style="p">
    <verse number="20" style="v" />Tua ciangin Jesuh in a nungzuite en a, “No mizawngte Pasian' Ukna sungah om na hih manun thupha ngah mi na hi uh hi.
  </para>
  <para style="p">
    <verse number="21" style="v" />Tuhunin a gilkial note nidang ciangin na gil uh a vah ding hi. Tuhunin a dah note nidang ciangin na nuam ding uh hi.
  </para>
  <para style="p">
    <verse number="22" style="v" />“Mihing Tapa' hangin mite in hong mudahin hong tuamkoih a, hong simmawhin migiloin hong seh ciangin thupha ngah na hi uh hi.
  </para>
  <para style="p">
    <verse number="23" style="v" />Vantungah na thaman ding uh lian mahmah ahih manin tua bang na tuah uh ciangin nuamin lungdamin na diang un. Bang hang hiam cih leh a pu a pate un zong tua bangmahin kamsangte tungah a bawl uh hi.
  </para>
  <para style="p">
    <verse number="24" style="v" />“Ahi zongin tuhunin a hau note in nopsakna ngahkhin na hih manun gimna na thuak ding uh hi.
  </para>
  <para style="p">
    <verse number="25" style="v" />Tuhunin a gilvah note in gilkial gimna na thuak ding uh hi. Tuhunin a lungdam note dahin na kap ding uh hi.
  </para>
  <para style="p">
    <verse number="26" style="v" />“Mi khempeuh in note hong pahtakbawl ciangin gimna a thuakding na hi uh hi. Bang hang hiam cih leh a pu a pate un zong tua bangmahin kamsang zuaute a pahtakbawl uh hi.
  </para>
  <para style="p">
    <verse number="27" style="v" />“Ahi zongin ka thugen a za note kiangah kong cihin-ah: Na galte uh na it un la, no hong mudah mite tungah a pha na bawl un.
  </para>
  <para style="p">
    <verse number="28" style="v" />No hong phuisamte thupha na pia un la, no hong bawlsiate-a' ding thu na ngetsak un.
  </para>
  <para style="p">
    <verse number="29" style="v" />Na paang langkhat a hong bengte, a langkhat zong na dawhlai un. Na puantungsilh uh a hong sutte tungah, na puansungsilh uh zong na piathuah lai un.
  </para>
  <para style="p">
    <verse number="30" style="v" />A hong ngente peuhmah na pia un la, na na uh a hong laksakte tung panin lakik kei un.
  </para>
  <para style="p">
    <verse number="31" style="v" />Note tungah a hong kibawl ding na deih uh bangin midangte tungah na bawl un.
  </para>
  <para style="p">
    <verse number="32" style="v" />“No hong itte bek it le uh cin bang hangin thupha ngah ding na hi uh hiam? Mawhnei mite nangawn in amau a itte a it uh hi.
  </para>
  <para style="p">
    <verse number="33" style="v" />No tungah a hoihin a hong gamtate tung bekah a hoihin gamta le uh cin bang hangin thupha ngah ding na hi uh hiam? Mawhneite nangawn tua bangmahin gamta uh hi.
  </para>
  <para style="p">
    <verse number="34" style="v" />Ngahkik ding na lametna uh mite tung bekah leitawi na piak uh leh bang hangin thupha ngah ding na hi uh hiam? Mawhneite nangawn in zong a piakzah mah uh a ngahkik dingin khatlekhat kileitawi uh hi.
  </para>
  <para style="p">
    <verse number="35" style="v" />Tua bang lelin note na gamta kei ding uh hi. Na galte uh itin amaute tungah thupha bawl un la, lohkik ding lamen loin leitawi pia un. Tua hi leh na thaman uh lian ding a, a Lianpen Pasian' tate na hi ding uh hi. Bang hang hiam cih leh lungdamna mel a thei theilo mite leh a huaiham mite tungah amah migi hi.
  </para>
  <para style="p">
    <verse number="36" style="v" />Tua ahih manin na Pa un hehpihna a neih bangin note in zong hehpihna lungsim nei ta un.
  </para>
  <para style="p">
    <verse number="37" style="v" />“Midangte' thu khen kei un. Tua hi leh no tungah zong Pasian in thu hong khenlo ding hi. Midangte mawhsak kei un. Tua hi leh Pasian in note zong hong mawhsaklo ding hi. Midangte' mawhna maisak un. Tua hi leh Pasian in note' mawhna zong hong maisak ding hi.
  </para>
  <para style="p">
    <verse number="38" style="v" />Midangte tungah pia un. Tua hi leh Pasian in note tungah zong hong pia ding hi. Bang hang hiam cih leh midangte na piakna uh tawh kizui-in a henhen, a tahtah, a dimletin Pasian in note tungah hong pia ding hi,” a ci hi.
  </para>
  <para style="p">
    <verse number="39" style="v" />Tua ciangin Jesuh in amaute kiangah thugentehna khat zong gen a, “Mittaw khat in mittaw dang khat lam paipih theilo hi. Paipih zenzen leh a nih tuakun hawkguamah kiakhawm ding uh hi.
  </para>
  <para style="p">
    <verse number="40" style="v" />Sang naupang khat a siapa sangin lianzaw ngeilo hi; a sin ding khempeuh a theihkhit ciangin a siapa tawh kikim pan bek ding hi.”
  </para>
  <para style="p">
    <verse number="41" style="v" />“Bang hangin na mit sungah singluang a tang phawkkha loin na lawmte' mit sunga ninthem tang etsak na hi hiam?
  </para>
  <para style="p">
    <verse number="42" style="v" />Na mit sunga singluang hong tang nangawn mulo napi-in, ‘Lawm aw, na mit sunga ninthem tang hong lakkhiatsak ning,’ ci-in na lawmte kiangah bangci gentheih ding na hi hiam? No a kineihkhemte aw, na mit sung uha singluang tang lakhia masa le uh cin, na lawmte uh mit sunga ninthem tang mu-in na lakhia thei pan ding uh hi.”
  </para>
  <para style="p">
    <verse number="43" style="v" />“A cidam singkung in gah ginalo gah ngeilo a, a ginalo singkung in gah limci gah ngeilo hi.
  </para>
  <para style="p">
    <verse number="44" style="v" />Singkung khempeuh a gah tawh kithei thei hi. Sialtalling kung panin theigah kilo ngeilo a, lingvom kung panin leenggah kilo ngeilo hi.
  </para>
  <para style="p">
    <verse number="45" style="v" />Mihoihpa in a lungsim sunga thuhoih omteng hong suahkhia a, migilopa in a lungsim sunga a gitlohna teng hong suahkhia hi. Bang hang hiam cih leh mite pen amau' lungsim sunga a om bangbang a hong paukhia uh ahi hi.
  </para>
  <para style="p">
    <verse number="46" style="v" />“Bang hangin, ‘Topa aw, Topa aw,’ hong ci napi-in ka hong gente zuilo na hi uh hiam?
  </para>
  <para style="p">
    <verse number="47" style="v" />Ka kiangah hong pai a, ka thuhilhna za-in a zuite khempeuh pen kua tawh kibang hiam cih leh,
  </para>
  <para style="p">
    <verse number="48" style="v" />suang tungah inn lamin, a khuamkua ding suangsung thukpi tak to-in a phutpa tawh kibang hi. Tui a khan' ciangin tui in tua inn a nawk hangin limtakin kilam ahih manin susia zolo hi.
  </para>
  <para style="p">
    <verse number="49" style="v" />Ahi zongin ka thuhilhna za napi-in a zuilote pen bulkip a neilo, leilak mawkmawkah inn a lampa tawh kibang hi. Tuikhang in tua inn a nawk ciangin thakhat thu-in siagawppah a, tua inn pen naksiat mahmah hi,” a ci hi.
  </para>
  <chapter number="7" style="c" />
  <para style="p">
    <verse number="1" style="v" />Jesuh in mite kiangah a thugen dingteng a man khit ciangin Kapernaum khua-ah a pai hi.
  </para>
  <para style="p">
    <verse number="2" style="v" />Tua khuasungah Rom mi galkapbu khat om a, tua bupa in a it mahmah nasem khat a nei hi. Tua a nasempa a ci na-in a si dektak hi.
  </para>
  <para style="p">
    <verse number="3" style="v" />Tua bupa in Jesuh' thu a zak ciangin, ama kiangah Jew mi upate pawlkhat sawl a, Jesuh hong pai-in a nasempa a damsakna ding a thumsak hi.
  </para>
  <para style="p">
    <verse number="4" style="v" />Jesuh kiangah Jew mi upate a tun' uh ciangin nakpi takin thum uh a, “Amah na huh dingin a kilawm mahmah mi khat ahi hi.
  </para>
  <para style="p">
    <verse number="5" style="v" />Amah in ei minam hong it mahmah a, kikhopna ding inn khat zong hong lamsak hi,” a ci uh hi.
  </para>
  <para style="p">
    <verse number="6" style="v" />Tua ahih manin Jesuh in zong amaute sapna bangin a va zui hi. Jesuh a tun' madiakin galkapbupa in Jesuh kiangah a lawmte pawlkhat sawl a, “Topa aw, ka inn-ah nong paina dingin kei kilawm zolo ka hih manin hong pai dah hoh in.
  </para>
  <para style="p">
    <verse number="7" style="v" />Nangmah tawh a kimu dingin zong kilawmzo kisalo ka hih manin keima pumpi kong pai kei hi. Thu pia peuh lecin ka nasempa dam lel ding hi.
  </para>
  <para style="p">
    <verse number="8" style="v" />Kei zong uliante' khutnuai-ah hong kikoih mi khat ka hi a, keima khutnuai-ah zong galkapte a om hi. Khat kiangah, ‘Pai in,’ ci leng a pai hi. Khat kiangah, ‘Hong pai in,’ ci leng a hong pai hi. Ka nasempa kiangah, ‘Hih na sem in,’ ci leng zong sem hi,” a ci hi.
  </para>
  <para style="p">
    <verse number="9" style="v" />Jesuh in hih thu a zak ciangin lamdangsa mahmah a, amah a zui mihonte lamah kihei-in, “Israel mite lak nangawnah hih bang upna ka mu nai kei hi,” a ci hi.
  </para>
  <para style="p">
    <verse number="10" style="v" />A kamtaite, galkapbupa inn-ah hong tun'kik ciangin a nasempa a na damsiang khinta hi.
  </para>
  <para style="p">
    <verse number="11" style="v" />Tua khit a sawtloin Nain khua-ah Jesuh pai a, a nungzuite leh mihonpite in zong a zui uh hi.
  </para>
  <para style="p">
    <verse number="12" style="v" />Tua khua kulhkongpi a tun' laitakun misi vui-a hong pai mihon tawh a kituak uh hi. A misi pen meigong khat' tapa khat neihsun hi a, tua khuasung mihon tampite in tua si vuina-ah meigongnu hong zui uh hi.
  </para>
  <para style="p">
    <verse number="13" style="v" />Topa in tua meigongnu a muh ciangin a khasiat suak a, “Kap kei in,” ci-in a khem hi.
  </para>
  <para style="p">
    <verse number="14" style="v" />Tua ciangin pai-in a hankuang va len a, si puate zong a khawlpah uh hi. Tua ciangin Jesuh in, “Tangval aw, tho in, kong ci hi,” a ci hi.
  </para>
  <para style="p">
    <verse number="15" style="v" />Misipa zong hong tuto-in hong paupah hi. Tua ciangin Jesuh in a nu kiangah a ap hi.
  </para>
  <para style="p">
    <verse number="16" style="v" />Amaute khempeuh in lamdangsa mahmah uh a, Pasian min phatin, “Eite lakah kamsang lian khat hong om khinta a, a mite a honkhia dingin Pasian hong pai khinta hi,” a ci uh hi.
  </para>
  <para style="p">
    <verse number="17" style="v" />Hih Jesuh thu pen Judea gamsung leh a kiim gam khempeuhah kizel hi.
  </para>
  <para style="p">
    <verse number="18" style="v" />Johan' nungzuite in hih Jesuh' thu khempeuh Johan kiangah a gen uh hi.
  </para>
  <para style="p">
    <verse number="19" style="v" />Johan in zong ama nungzuite nih sam a, Topa kiangah amaute paisakin, “Johan in hong pai ding a cihpa mah na hi hiam, tua ahih kei leh adang na lamen lai ding ka hi uh hiam?” ci-in a dong dingin a sawl hi.
  </para>
  <para style="p">
    <verse number="20" style="v" />Jesuh kiangah amaute a tun' uh ciangin, “‘Hong pai ding ka cihpa mah na hi hiam, tua ahih kei leh adang na lamen lai ding ka hi uh hiam?’ ci-in a dong dingin Tuiphumpa Johan in hong sawl hi,” a ci uh hi.
  </para>
  <para style="p">
    <verse number="21" style="v" />Tua hun laitak mahmahin natna a tuamtuamte tampi damsakin, dawivei mite sung panin dawite hawlkhia a, mittaw mi tampi khua a musak hi.
  </para>
  <para style="p">
    <verse number="22" style="v" />Tua ahih manin Johan' kamtaite kiangah, “Va ciahkik un la, na muhsa uh leh na zaksa uh thute khempeuh Johan kiangah va gen un. Mittawte in khua muthei a, khebaite lam paithei a, miphakte damkik a, bilngongte in khua zathei kik a, misite kihingsak kik a, mizawngte tungah Lungdamna Thu kihilh hi.
  </para>
  <para style="p">
    <verse number="23" style="v" />Kei hong umte pen a lungdamhuai mahmah ahi hi,” ci-in a dawng hi.
  </para>
  <para style="p">
    <verse number="24" style="v" />Johan' kamtaite a ciahkik khit ciangin Jesuh in mihonte tungah Johan' thu gen a, “Johan kiang gamlakah na pai uh ciangin bang a en dingin a pai na hi uh hiam? Huih in a mut awn diamdiam lopa kungte a en ding maw?
  </para>
  <para style="p">
    <verse number="25" style="v" />Tua ahih kei leh bang a en dingin a pai na hi uh hiam? Puan hoihnono a silh mi khat a en ding maw? A taktakin ci lehang tua bangin puan hoih silh a, nuamtakin a omte pen inn lianpipi sungah teng uh hi.
  </para>
  <para style="p">
    <verse number="26" style="v" />Tua ahih leh bang a en dingin a pai na hi uh hiam? Kamsangpa khat a en dingin a pai na hi uh hiam? Hi hi, kamsangpa a en dingin na pai uh a, kamsang ciang bek hiloin a lianzaw khat na mu uh hi.
  </para>
  <para style="p">
    <verse number="27" style="v" />Bang hang hiam cih leh Lai Siangtho in Johan thu a genna-ah, ‘Hih lai-ah ka kamtaipa om hi. Nangma lampi a hong dingin na mai-ah ka mapaisak ding hi, ci-in Pasian in gen hi,’ ci-in kigelh hi.
  </para>
  <para style="p">
    <verse number="28" style="v" />Johan pen leitung mihing sung khempeuh panin a lianpen ahi hi. Ahi zongin Pasian' Ukna sunga a om mi a neupen i cihte nangawn Johan sangin lianzaw lai hi,” a ci hi.
  </para>
  <para style="p">
    <verse number="29" style="v" />Siahdongte leh midangte khempeuh in hih thu a zak uh ciangin Pasian' deihna zui-in Johan' khutsungah tui a kiphum uh hi.
  </para>
  <para style="p">
    <verse number="30" style="v" />Ahi zongin Farisi mite leh Thukham hilh siate in Pasian' deihna nialin Johan khutsungah tui kiphum ding utlo uh hi.
  </para>
  <para style="p">
    <verse number="31" style="v" />Tua ciangin Jesuh in, “Tuhuna mite bang tawh genteh ding a, bang tawh kibang ci ding ka hi hiam?
  </para>
  <para style="p">
    <verse number="32" style="v" />Mihon omna lamkabomah a tu naupang a kimawlte tawh kibang uh hi. Naupang honkhat in a lawmte kiangah, ‘Lamna ding khuang kong tumsak hangun na lam nuam kei uh a, kahna la ka sak hangun lah na kap nuam tuan kei uh hi,’ a cihte tawh a kibang uh hi.
  </para>
  <para style="p">
    <verse number="33" style="v" />Bang hang hiam cih leh Tuiphumpa Johan hong pai a, amah in zu leh an tangin a om ciangin, ‘Dawivei hi,’ a ci uh hi.
  </para>
  <para style="p">
    <verse number="34" style="v" />Mihing Tapa hong pai leuleu a, zune anne-in a om ciangin, ‘Zuhai, anhaipa, siahdongte leh midangte in a kikholhpih noploh mite tawh a kikhawlpa,’ ci leuleu uh hi.
  </para>
  <para style="p">
    <verse number="35" style="v" />Ahi zongin Pasian' pilna a man ahih lamtak, ama thu a zui mite in kilangsak hi,” a ci hi.
  </para>
  <para style="p">
    <verse number="36" style="v" />Farisi mite khat in a inn-ah anne dingin Jesuh sam a, Jesuh zong pai-in anne dingin a tu hi.
  </para>
  <para style="p">
    <verse number="37" style="v" />Tua khuasungah a paktat numei khat om hi. Farisi mipa' inn-ah Jesuh in anne-in a omna thu a zak ciangin paknamtui suangngo thawl a dim khat hong paipihin,
  </para>
  <para style="p">
    <verse number="38" style="v" />Jesuh' nungah tu-in kap a, a khitui tawh Jesuh' khete kawtsakin a sam tawh nulsak a, a khete namin a sathau puak a nuh hi.
  </para>
  <para style="p">
    <verse number="39" style="v" />Jesuh a sam Farisi mipa in a muh ciangin a lungsim sungah, “Hihpa pen kamsang taktak hi leh amah a lawng hih numeinu a bangci mi ahi hiam cih thei ding a, ama gamtat hoihlohna teng zong thei ding hi,” a ci hi.
  </para>
  <para style="p">
    <verse number="40" style="v" />Tua ciangin Jesuh in, “Simon aw, kong gennop khat om hi,” a ci hi. Simon in, “Sia aw, bang hong gennuam na hi hiam?” a cih ciangin
  </para>
  <para style="p">
    <verse number="41" style="v" />Jesuh in, “Lei a ba mi nih om hi. Khat in ngun peek za nga ba a, a khat in sawmnga ba hi.
  </para>
  <para style="p">
    <verse number="42" style="v" />Amaute gel in a loh zawhloh ciangin a batnapa un a nih tuakun a maisak hi. Hih mi nihte sung panin kua in amah itzaw ding ahi hiam?” a ci hi.
  </para>
  <para style="p">
    <verse number="43" style="v" />Simon in, “Leiba tam a maisaknapa in itzaw dingin ka um hi,” ci-in a dawn' ciangin Jesuh in, “Na genna man mahmah hi,” a ci hi.
  </para>
  <para style="p">
    <verse number="44" style="v" />Tua ciangin numei lamah Jesuh kihei a, Simon kiangah, “Hih numei' gamtatna na mu hiam? Na inn-ah kong pai a, ka khe silna ding tui nong pia kei hi. Ahi zongin amah in a khitui tawh ka khe hong silsak a, a sam tawh hong nulkeusak hi.
  </para>
  <para style="p">
    <verse number="45" style="v" />Nang in napna tawh leengla na hong do kei a, ahi zongin amah in hih lai-ah kong tun'-a kipanin tudongin ka khe a nap khawl nailo hi.
  </para>
  <para style="p">
    <verse number="46" style="v" />Nang in ka lu sathau nong nilhsak kei a, ahi zongin amah in ka khe nangawn sathau namtui hong nuhsak hi.
  </para>
  <para style="p">
    <verse number="47" style="v" />Tua ahih ciangin nang kiangah kong genin-ah, ama mawhna tampi tak a omte kimaisak khin ahih manin amah in a itna nakpi takin a lak hi. Ahi zongin tawmno bek a kimaisakte in a itna uh tawmno bek mahin a lak uh hi,” a ci hi.
  </para>
  <para style="p">
    <verse number="48" style="v" />Tua ciangin Jesuh in numei kiangah, “Na mawhnate hong kimaisak khin hi,” a ci hi.
  </para>
  <para style="p">
    <verse number="49" style="v" />Tua ciangin Jesuh tawh sabuai-ah an a nekhawm midangte in a lungsim sung uhah, “Mawhna nangawn a maisak hih mipa kua ahi hiam?” a ci uh hi.
  </para>
  <para style="p">
    <verse number="50" style="v" />Tua ciangin Jesuh in numei kiangah, “Na upna in nang hong damsak khinta hi; lungnuam takin va ciah in,” a ci hi.
  </para>
  <chapter number="8" style="c" />
  <para style="p">
    <verse number="1" style="v" />Tuazawh tawlkhat khit ciangin khuapite leh khuaneute-ah a ban banin Jesuh pai a, Pasian' Ukna hangin Lungdamna Thu hilhin a vak kawikawi hi. Tua a vak kawikawina-ah nungzui sawmlenihte,
  </para>
  <para style="p">
    <verse number="2" style="v" />leh a sungpan dawi a hawlkhiatsakte leh natna tuamtuam pan a damsak numei pawlkhat in zong a zui uh hi. Tua numeite: A sung panin dawi sagih a kihawlkhiatna Mary (Magdala khuami Mary a kicinu),
  </para>
  <para style="p">
    <verse number="3" style="v" />Herod' khutnuai-a ulian Khuza' zi Joanna, Susanna, leh numei dang tampite hi uh a, amau' neihsa tawh Jesuh leh a nungzuite a huh uh hi.
  </para>
  <para style="p">
    <verse number="4" style="v" />Khua khat khit khua khat panin Jesuh kiangah a hong pai mi hong kibehlaplap a, mi tampi tak hong om ciangin Jesuh in thugentehna khat gen a,
  </para>
  <para style="p">
    <verse number="5" style="v" />“Khaici vawhpa khaici vawh dingin a kuankhia hi. Khaici a vawh ciangin pawlkhatte lampidung tu a, khe tawh kisik gawpin vasate in a ne hi.
  </para>
  <para style="p">
    <verse number="6" style="v" />Pawlkhatte, suang kitawphahna leilak tu a, a po tei hangin leisung a nom tamlo ahih manin a vulkik pah hi.
  </para>
  <para style="p">
    <verse number="7" style="v" />Pawlkhatte, lingbulsum omna leilak tu a, lingte a khan' ciangin a deplum hi.
  </para>
  <para style="p">
    <verse number="8" style="v" />Pawlkhatte, leihoihna lak tu-in khang a, a zah za khat ciangdong a piang hi,” a ci hi. Tua ciangin Jesuh nakpi takin kiko a, “Zakna ding bil a neite in hih thu za ta un,” ci-in a thugen a khum hi.
  </para>
  <para style="p">
    <verse number="9" style="v" />Hih thugentehna bang a cihnopna ahi hiam, ci-in a nungzuite in a dot ciangin
  </para>
  <para style="p">
    <verse number="10" style="v" />Jesuh in, “Pasian' Ukna thu tawh kisai thusim, note tungah hong kigen hi. Ahi zongin midangte in, en en napi-un a muhlohna ding za za napi-un a tellohna dingun amaute tungah thugentehna tawh thu kigen hi,” a ci hi.
  </para>
  <para style="p">
    <verse number="11" style="v" />Tua ciangin Jesuh in, “Thugentehna a khiatna pen hih bang ahi hi: Khaici pen Pasian' thu hi.
  </para>
  <para style="p">
    <verse number="12" style="v" />Lamdungah khaici a tukna munte pen Pasian' thu a zate a cihnopna ahi hi. Tuate in Pasian' thu a zak hangun a thu umloin, hotkhiatna a ngahlohna dingun Dawimangpa hong pai-in a lakkhiatsak hi.
  </para>
  <para style="p">
    <verse number="13" style="v" />Suang kitawphah leilak a tukna munte pen Pasian' thu a zak ciangin lungdam takin a sangte a cihna ahi hi. Ahi zongin amaute sungah thuktumlo ahih manin tawlkhat sung bek um uh a, ze-etna hun a tun' ciangin a puk uh hi.
  </para>
  <para style="p">
    <verse number="14" style="v" />Lingbulsum omna a tukna munte pen Pasian' thu za napi-in a nuntakna sung uhah leitung lunghihmawhna, hauhna, leh nopsaknate in depgawp ahih manin bangmah a suakkhia zolote a cihnopna ahi hi.
  </para>
  <para style="p">
    <verse number="15" style="v" />Leihoih a tukna munte pen Pasian' thu a zak ciangin lungsimtak tawh a thu mangin kip tawntung uh ahih manin amau-a' dingin man a neite a cihnopna ahi hi,” a ci hi.
  </para>
  <para style="p">
    <verse number="16" style="v" />Tua ciangin Jesuh in, “Mei a vak khit ciangin lawh a khuh ahi a, lupna nuai-ah a koih ahi zongin kuamah omlo hi. Innsungah a lut uh ciangin mite in khua a muhtheihna dingin meivak koihna kho sangah koih bek uh hi.
  </para>
  <para style="p">
    <verse number="17" style="v" />Bang hang hiam cih leh, thusimin a kikoih peuhmah, khatvei teitei thulang a suaklo ding, a kiselcip peuhmah, khatvei teitei a kipholaklo ding, bangmah omlo hi.
  </para>
  <para style="p">
    <verse number="18" style="v" />Tua ahih ciangin thu na ngaih uh ciangin limtakin kingaihsun un. Bang hang hiam cih leh a neisa mipa tungah Pasian in piathuah ding a, a neilo mipa tung panin themkhat nei-a a kingaihsut nangawn lakkhiatsak ding hi,” a ci hi.
  </para>
  <para style="p">
    <verse number="19" style="v" />Tua laitakin Jesuh' nu leh a naute hong pai uh a, ahi zongin mihon kinehlua uh ahih manin ama kiangah pai theilo uh hi.
  </para>
  <para style="p">
    <verse number="20" style="v" />Tua ahih manin mi khat in Jesuh kiangah, “Na nu leh na naute in nang hong munuam uh a, innpua-ah om uh hi,” a ci hi.
  </para>
  <para style="p">
    <verse number="21" style="v" />Tua ciangin Jesuh in a dawn'na-in mihon khempeuh tungah, “Pasian' thu za a, a zuite khempeuh pen ka nu leh ka sanggamte ahi hi,” a ci hi.
  </para>
  <para style="p">
    <verse number="22" style="v" />Nikhat, Jesuh a nungzuite tawh gunkuang tungah tuang a, amaute kiangah, “Tuili galkhatah pai ni,” ci-in a pai uh hi.
  </para>
  <para style="p">
    <verse number="23" style="v" />Tua bangin a pai laitakun Jesuh a ihmu hi. Tui tungah nakpi takin huihpi hong nungin gunkuang sungah tui dim dingin hong kipan a, lauhuai mahmah hi.
  </para>
  <para style="p">
    <verse number="24" style="v" />Nungzuite in Jesuh hong naihin phong uh a, “Topa aw, Topa aw, kote ka si dektak uh hi,” a ci uh hi. Jesuh zong tho-in huihpi leh tui kilok a daihna dingin thu pia a, a thupiak bangin hong dai dide pah hi.
  </para>
  <para style="p">
    <verse number="25" style="v" />Tua ciangin Jesuh in a nungzuite kiangah, “Na upna uh koi-ah om khinta ahi hiam?” a ci hi. Ahi zongin amaute lau-in lamdangsa uh a, khatlekhat in, “Hihpa kua ahi hiam? Thu a piak ciangin huihpi leh tuihualte nangawn in a thu mang uh hi,” a kici uh hi.
  </para>
  <para style="p">
    <verse number="26" style="v" />Tua ciangin Galilee Tuili galkhat, Gadara gam a tung uh hi.
  </para>
  <para style="p">
    <verse number="27" style="v" />Gunkuang tung panin leilakah Jesuh hong paisuk laitakin tua khuasunga om dawivei mi khat in a na dawn hi. Tua dawiveipa pen sauveipi sung puan silhloin omkhin a, inn-ah zong omloin han lak khawngah om tawntung hi.
  </para>
  <para style="p">
    <verse number="28" style="v" />Jesuh a muh ciangin nakpi takin awngin a mai-ah khukdin' a, “A Lian Pasian' Tapa Jesuh aw, kei bang hong nuammawh na hi hiam? Kei, gim nong piaklohna dingin ka hong thum hi,” ci-in nakpi takin a kiko hi.
  </para>
  <para style="p">
    <verse number="29" style="v" />Hih bangin a cihna pen, ama sung panin dawi a paikhiatna dingin Jesuh in thu a piakna hang ahi hi. Dawi in tua mipa tamveipi tak man a, a khut leh a khete sikkhau tawh khihin a kikepcip hangin a sikkhaute peksat a, dawi in gamlakah a paikhiatpih hi.
  </para>
  <para style="p">
    <verse number="30" style="v" />Jesuh in ama kiangah, “Na min bang ahi hiam?” ci-in a dot ciangin, ama sungah dawi tampi lut ahih manin, “A Honpi,” ci-in a dawng hi.
  </para>
  <para style="p">
    <verse number="31" style="v" />Leihawm thukpi sungah amaute a khiatlohna dingin Jesuh kiangah a thum uh hi.
  </para>
  <para style="p">
    <verse number="32" style="v" />Tua laitakin tua kiim mualpang to-ah vok honpi khat gamta-in a om hi. Tua vokte sungah a luttheihna dingun dawite in Jesuh kiangah thum uh a, Jesuh in zong amau' ngetna bangin a pia hi.
  </para>
  <para style="p">
    <verse number="33" style="v" />Tua ahih manin dawite zong mipa sung panin paikhia-in vokte sungah lut uh a, vokte zong tui gei keen tung khawngah tuaksuk gawpin a vekpi-in tui a kia hi.
  </para>
  <para style="p">
    <verse number="34" style="v" />Vokcingte in hih thupiang a muh uh ciangin amaute tai-in khuasung leh gamsung tengah a zasak uh hi.
  </para>
  <para style="p">
    <verse number="35" style="v" />Hih thupiang a en dingin mite hong pai uh a, Jesuh kiang a tun' uh ciangin dawi a paikhiatna mipa Jesuh kiangah omin, puan silhin, a pilkikna thu a muh uh ciangin a vekpi-un lamdangsa-in a lau uh hi.
  </para>
  <para style="p">
    <verse number="36" style="v" />Tua thupiang a mu masa mite in dawiveipa a damnazia thute, amaute tungah a na gen uh hi.
  </para>
  <para style="p">
    <verse number="37" style="v" />Tua ciangin Gadara gam kiima om khempeuh lau mahmah uh ahih manin Jesuh a paikhiatna dingin a sawl uh hi. Jesuh zong gunkuang tungah tuangin a ciah hi.
  </para>
  <para style="p">
    <verse number="38" style="v" />Dawi a paikhiatna mipa in Jesuh kiangah, “Kei zong hong zuisak in,” ci-in a thum hi; ahi zongin Jesuh in,
  </para>
  <para style="p">
    <verse number="39" style="v" />“Na inn-ah ciah in la, Pasian in nang-a' dingin bangzah takin na hong sepsak hiam, cihna thu va gen in,” ci-in a sawlkhia hi. A mipa zong ciah a, ama-a' dingin Jesuh' sepsakna thu khempeuh, khuasung tengah a gengen hi.
  </para>
  <para style="p">
    <verse number="40" style="v" />Tuili galkhatah Jesuh hong ciahkik ciangin, ama hong ciahkik ding ngakin om niloh uh ahih manin mite na nuam mahmah uh hi.
  </para>
  <para style="p">
    <verse number="41" style="v" />Tua laitakin kikhopna inn ukpi Jairas a kici mi khat hong pai-in Jesuh' khe phungah hong khukdin' a, ama inn-ah a paina dingin a thum hi.
  </para>
  <para style="p">
    <verse number="42" style="v" />Bang hang hiam cih leh kum sawmlenih a pha tanu khat a neihsun pen a ci na-in a si dektak hi. Jesuh zong tua inn zuan dingin a pai laitakin mihonpite in zui-in a nehcip uh hi.
  </para>
  <para style="p">
    <verse number="43" style="v" />Tua laitakin kum sawmlenih tawntung siluang natna vei-in, a neih khempeuh siavuante cialna-in a zat hangin kuamah in a damsak zawhloh numei khat,
  </para>
  <para style="p">
    <verse number="44" style="v" />mihonte lak Jesuh nungah hong pai-in Jesuh' puanmongteep lawngsim a, thakhatin a siluang a kangpah hi.
  </para>
  <para style="p">
    <verse number="45" style="v" />Tua ciangin Jesuh in, “Kua in hong lawng na hi uh hiam?” a ci hi. Kuamah in, “Hong lawng ing,” a cihloh ciangin Peter in, “Topa aw, mi khempeuh in nang hong umcihin hong nehcip uh hi,” a ci hi.
  </para>
  <para style="p">
    <verse number="46" style="v" />Ahi zongin Jesuh in, “Ka sung panin vangliatna a paikhiat lamtak phawk ka hih manin mi khat in hong lawng hi,” a ci hi.
  </para>
  <para style="p">
    <verse number="47" style="v" />Numei in amah a kiphawkna thu a theih ciangin a lingsa-in hong pai-in Jesuh mai-ah hong bok a, Jesuh a lawn'na thu leh amah a dampahna thuteng, tua lai-a om mi khempeuh' zakin Jesuh kiangah a pulak hi.
  </para>
  <para style="p">
    <verse number="48" style="v" />Tua ciangin Jesuh in numei kiangah, “Ka tanu aw, na upna in nang hong damsakzo hi; lungnuam takin na ciah in,” a ci hi.
  </para>
  <para style="p">
    <verse number="49" style="v" />Tua bangin thu a gen laitakin kikhopna inn ukpa' inn panin kamtai khat hong tung a, “Na tanu si khinzo ta hi. Siapa gimsak nawn kei in,” a hong ci hi.
  </para>
  <para style="p">
    <verse number="50" style="v" />Ahi zongin Jesuh in hih thu a zak ciangin, kikhopna inn ukpa kiangah, “Lunghimawh kei in; upna nei peuh lecin na tanu a hingkik ding hi,” a ci hi.
  </para>
  <para style="p">
    <verse number="51" style="v" />Tua inn-ah Jesuh a tun' ciangin Peter, Johan, leh James leh numeino' nu leh pa simloh kuamah dang, innsungah zuisak lo hi.
  </para>
  <para style="p">
    <verse number="52" style="v" />Tua lai-a om mi khempeuh, tua numeino' sihna hangin kapin, thumin na om uh hi. Ahi zongin Jesuh in, “Kap nawn kei un, amah a si hilo hi; a ihmu bek ahi hi,” a ci hi.
  </para>
  <para style="p">
    <verse number="53" style="v" />Amah a sihkhitna thei uh ahih manin Jesuh a nuihsan lel uh hi.
  </para>
  <para style="p">
    <verse number="54" style="v" />Ahi zongin Jesuh in numeino a khutin lenin, “Numeino aw, tho in,” a ci hi.
  </para>
  <para style="p">
    <verse number="55" style="v" />Numeino zong hingkik a, thakhatin a thopah hi. Tua ciangin numeino' nekding an pia un, ci-in Jesuh in a sawl hi.
  </para>
  <para style="p">
    <verse number="56" style="v" />Numeino' nu leh pa in lamdangsa mahmah uh a, ahi zongin hih thupiangte kuama kiangah a genlohna dingun Jesuh in a kham hi.
  </para>
  <chapter number="9" style="c" />
  <para style="p">
    <verse number="1" style="v" />Tua ciangin Jesuh in nungzui sawmlenihte sam a, dawite a hawlkhiat theihna ding uh leh cinate a damsak theihna dingun vangliatna leh aana a pia hi.
  </para>
  <para style="p">
    <verse number="2" style="v" />Tua ciangin Pasian' Ukna thu a hilh ding leh cinatnate a damsak dingin kuankhia sakin
  </para>
  <para style="p">
    <verse number="3" style="v" />amaute kiangah, “Tu-a na khualzinna uhah bangmah keng kei un. Ciangkhut ahi a, ip ahi a, an ahi a, sum ahi zongin keng kei un la, puanak zong a valin kengthuah kei un.
  </para>
  <para style="p">
    <verse number="4" style="v" />Khua khatpeuhah na lut uh ciangin tua khua panin na paikhiat matengun a inn-ah hong tungsakte' inn mahah om paisuak un.
  </para>
  <para style="p">
    <verse number="5" style="v" />A inn uhah a hong tun'sak noplohna khua peuhpeuh panin na paikhiat uh ciangin amaute hilhkholhna-in na khe uha leivui bangte sin'san un,” ci-in a vaikhak hi.
  </para>
  <para style="p">
    <verse number="6" style="v" />Nungzuite zong kuankhia uh a, khua khempeuhah pai-in Lungdamna Thu hilh uh a, a paina khempeuh uhah cinate a damsak uh hi.
  </para>
  <para style="p">
    <verse number="7" style="v" />Galilee gam sungteng a uk Herod in hih thupiangte a zak ciangin lungmang mahmah hi. Bang hang hiam cih leh mi pawlkhat in, “Johan hong hingkik hi,” ci uh hi.
  </para>
  <para style="p">
    <verse number="8" style="v" />Pawlkhat in, “Elijah hong kilangkik hi,” ci uh a, pawlkhat in, “Tanglai kamsangte khat hong hingkik hi,” a ci uh hi.
  </para>
  <para style="p">
    <verse number="9" style="v" />Herod in, “Johan a ngawng ka tansak khitsa ahi hi; hih a thu ka zak mipa kua hi ding ahi hiam?” a ci hi. Tua ahih manin Jesuh tawh kimuh ding a hanciam hi.
  </para>
  <para style="p">
    <verse number="10" style="v" />Sawltakte a khualzinna panun a hong tun'kik uh ciangin a sepna teng uh Jesuh kiangah a gen uh hi. Jesuh in zong amauteng bek a om theihna dingun amaute samkhia a, Bethsaida khua lamah a paipih hi.
  </para>
  <para style="p">
    <verse number="11" style="v" />Mihonte in hih thu a theih uh ciangin Jesuh nungdelh uh a, Jesuh in zong amaute na nolhloin, amaute tungah Pasian' Ukna thu na hilh a, natna a neite zong a damsak hi.
  </para>
  <para style="p">
    <verse number="12" style="v" />Ni a tum kuan ciangin nungzui sawmlenihte in Jesuh kiangah, “Hih lai mun gamlak ahih manin, hih kiima om khuate-ah mite va pai-in annek ding leh giahna ding a zon'na dingun mihonte sawlkhia in,” a ci uh hi.
  </para>
  <para style="p">
    <verse number="13" style="v" />Ahi zongin Jesuh in amaute kiangah, “A nek dingun nektheih khat peuhpeuh pia un,” a cih ciangin amaute in, “Kote va pai-in hih mi khempeuhte-a' dingin an va lei ding ka hih kei buang uh leh, anlum nga leh ngasa tawn nih cih simloh bangmah dang omlo hi,” ci-in a dawng uh hi.
  </para>
  <para style="p">
    <verse number="14" style="v" />Tua lai-ah mi tul nga bang a om hi. Tua ciangin Jesuh in a nungzuite kiangah, “Mite sawmnga, sawmnga-in a pawlpawlin tusak un,” ci-in a sawl hi.
  </para>
  <para style="p">
    <verse number="15" style="v" />A nungzuite in zong tua a sawl mah bangin mite a tusak uh hi.
  </para>
  <para style="p">
    <verse number="16" style="v" />Tua ciangin Jesuh in anlum nga leh ngasa tawn nih la-in vantung lam nga a, Pasian tungah lungdamna ko-in balnen a, mite tungah a lui dingin a nungzuite tungah a pia hi.
  </para>
  <para style="p">
    <verse number="17" style="v" />Mi khempeuh in ne-in a khamkhit uh ciangin, a nungzuite in a kikhamval teng khawm uh a, paipel sawmlenih a dim hi.
  </para>
  <para style="p">
    <verse number="18" style="v" />Khatvei, Jesuh guak thungenin a om laitakin a nungzuite zong ama kiangah om uh hi. Jesuh in a nungzuite kiangah, “Mite in kei kua hi, hong ci uh ahi hiam?” ci-in a dong hi.
  </para>
  <para style="p">
    <verse number="19" style="v" />Amaute in, “Pawlkhat in, Tuiphumpa Johan hi, hong ci uh hi. Pawlkhat in Elijah hi, hong ci uh a, pawlkhat in, tanglai kamsangte khat peuhpeuh hong hingkik hi ding hi, hong ci uh hi,” ci-in a dawng uh hi.
  </para>
  <para style="p">
    <verse number="20" style="v" />Tua ciangin Jesuh in, “Tua ahih leh note in kei kua hi, hong ci na hi uh hiam?” ci-in a dong hi. Tua ciangin Peter in, “Nang pen Pasian' Khrih na hi hi,” ci-in a dawng hi.
  </para>
  <para style="p">
    <verse number="21" style="v" />Tua ciangin Jesuh in, “Hih thu kuama kiangah gen kei un,” ci-in a nungzuite thu a pia hi.
  </para>
  <para style="p">
    <verse number="22" style="v" />Tua ciangin Jesuh in a nungzuite kiangah, “Mihing Tapa in tampi tak thuak ding a, upate, siampi liante, leh Thukham hilh siate in amah nial ding uh hi. Amah kithat ding a, a ni thum ni-in kihing kiksak ding hi,” a ci hi.
  </para>
  <para style="p">
    <verse number="23" style="v" />Tua ciangin Jesuh in a nungzuite leh mi khempeuh kiangah, “Mi khatpeuh in kei hong zuihnop leh ama deihna bangin gamta nawn loin nisimin a singlamteh pua-in hong zui ding hi.
  </para>
  <para style="p">
    <verse number="24" style="v" />Hih leitung nuntakna a hu nuamte in a nuntakna bulpi nangawn tawh suplawh ding a, kei' hangin a nuntakna a suplawhte in a nuntakna bulpi hu zo ding hi.
  </para>
  <para style="p">
    <verse number="25" style="v" />Mi khat in leitung khempeuh a ngah hangin a nuntakna bulpi suplawh leh bang phattuamna om ding ahi hiam?
  </para>
  <para style="p">
    <verse number="26" style="v" />Keima hang leh ka thuhilhnate hangin a maizum peuhmah, a Pa' minthan'na vang leh a siangtho vantung mite' minthan'na tawh a minthangin hong paikik ciangin Mihing Tapa zong ama hangin a maizum ding hi.
  </para>
  <para style="p">
    <verse number="27" style="v" />Ke'n kong cihin-ah, hih lai-ah a om mi pawlkhatte in Pasian' Ukna a muh khit uh matengin silo ding uh ahihna phawk un,” a ci hi.
  </para>
  <para style="p">
    <verse number="28" style="v" />Hih thu a genkhit nipikal khat bang khit ciangin Jesuh in Peter, Johan, leh James-te sam a, mualtungah thungen dingin a paipihto hi.
  </para>
  <para style="p">
    <verse number="29" style="v" />Jesuh in thu a nget laitakin a mel hong kikheel a, a puante zong pakin tee mahmah hi.
  </para>
  <para style="p">
    <verse number="30" style="v" />Thakhat thu-in mihing nih tawh a kiho-in hong omvat hi. Tua mi nihte pen Moses leh Elijah hi a,
  </para>
  <para style="p">
    <verse number="31" style="v" />vantung minthan'na vang lim nei uh a, Jerusalem khua-ah pai-in sihna tawh Pasian' deihna a tun'sakna ding thu a kikumkum uh ahi hi.
  </para>
  <para style="p">
    <verse number="32" style="v" />Peter leh a lawmte gel lusu-in ihmu uh a, ahi zongin amaute hong khanglo-in, Jesuh' minthan'na vang leh amah tawh a dingkhawm mi nihte a mu uh hi.
  </para>
  <para style="p">
    <verse number="33" style="v" />A mite, Jesuh kiang panin a paikhiat laitakin Peter in bang gen ka hi hiam, cih mel zong a theilopi-in Jesuh kiangah, “Topa aw, hih lai-a i om, nuam mahmah hi. Nang-a' ding buk khat, Moses-a' ding buk khat, Elijah-a' ding buk khat, buk thum kong lamsak ding uh hi,” a ci hi.
  </para>
  <para style="p">
    <verse number="34" style="v" />Hih bangin thu a gen laitakin meii hong kai a, a liim in amaute hong liah hi. Meii in a tuamcip ciangin nungzuite a lau uh hi.
  </para>
  <para style="p">
    <verse number="35" style="v" />Tua ciangin meii lakah aw khat hong ging a, “Hihpa, ka Teelsa ka Tapa ahi hi; ama thu na ngai un,” a ci hi.
  </para>
  <para style="p">
    <verse number="36" style="v" />Tua awging a bei khit ciangin Jesuh guak bek hong om hi. Nungzuite in hih a muhsa uh thu tua hun sawngteng kuama kiangah gen loin a imcip uh hi.
  </para>
  <para style="p">
    <verse number="37" style="v" />A zing ciangin mualtung panin hong paisuk uh a, mi tampi in Jesuh na dawn uh hi.
  </para>
  <para style="p">
    <verse number="38" style="v" />Mihon lak panin mi khat hong kiko a, “Sia aw, ka tapa nong etsakna dingin kong thum hi. Amah bek ta-a ka neih ahi hi.
  </para>
  <para style="p">
    <verse number="39" style="v" />Dawi in amah man a, thakhat thu-in kikogawp hi. A cilphuan a buak dongin kongkawcipsak a, gimsak gawp a, nusia nuamlo hi.
  </para>
  <para style="p">
    <verse number="40" style="v" />Na nungzuite in a dawi hong hawlkhiatsakna ding uh ka thum a, ahi zongin hong hawlkhiatsak theilo uh hi,” a ci hi.
  </para>
  <para style="p">
    <verse number="41" style="v" />Jesuh in, “Note in bangzahin upna neilo a, bangzahin khial na hi uh hiam? Note bang tanvei hong ompih ding a, bang tanvei hong kikholhpih ding ka hi hiam?” a ci hi. Tua ciangin a mipa kiangah, “Na tapa hong paipih in,” ci-in a dawng hi.
  </para>
  <para style="p">
    <verse number="42" style="v" />A naupang hong pai laitakin dawi in leilakah tuksakin a kongkawcipsak hi. Ahi zongin Jesuh in a dawi taii a, naupang damsakin, a pa kiangah a piakik hi.
  </para>
  <para style="p">
    <verse number="43" style="v" />Hih bangin Pasian a vang a liatna hangin mi khempeuh in lamdang a sa uh hi.
  </para>
  <para style="p">
    <verse number="44" style="v" />“Mihingte' khutsungah Mihing Tapa kipia ding ahihna thu mangngilh het kei un,” a ci hi.
  </para>
  <para style="p">
    <verse number="45" style="v" />Ahi zongin amaute in a cihnopna theilo uh hi. Amaute in a theihtel lohna ding mahun a kibawl hi a, bang a cihnopna hiam, ci-in Jesuh kiangah lah a dong ngam kei uh hi.
  </para>
  <para style="p">
    <verse number="46" style="v" />Kua lianpen ding ihi hiam, ci-in nungzuite lakah kiselna khat hong om hi.
  </para>
  <para style="p">
    <verse number="47" style="v" />Jesuh in amaute' lungsim ngaihsutna a phawk ciangin naupang khat la-in a gei-ah omsak a,
  </para>
  <para style="p">
    <verse number="48" style="v" />a nungzuite kiangah, “Keima hangin hih naupang a limbawl mi peuhmah in kei hong limbawl hi a, kei hong limbawl mi peuhmah in kei hong sawlpa zong a limbawl ahi hi. Note khempeuh lakah a neupenpa a lianpenpa ahi hi,” a ci hi.
  </para>
  <para style="p">
    <verse number="49" style="v" />Tua ciangin Johan in, “Topa aw, nangma min tawh dawi a hawlkhia mi khat ka mu uh a, amah pen eima pawl sungah a om hilo ahih manin ka kham uh hi,” a hong ci hi.
  </para>
  <para style="p">
    <verse number="50" style="v" />Ahi zongin Jesuh in ama kiangah, “No hong langpanglote note' pawl ahih manin kham kei un,” a ci hi.
  </para>
  <para style="p">
    <verse number="51" style="v" />Jesuh vantungah a kilaktoh ding hun a nai kuan ciangin Jerusalem khua manawh dingin a ngaihsun hi. Ama mai-ah nungzui pawlkhat mapaisak a,
  </para>
  <para style="p">
    <verse number="52" style="v" />Jesuh-a' dingin a kisam khempeuh a vaihawmsak dingin Samaria khua khatah a lut uh hi.
  </para>
  <para style="p">
    <verse number="53" style="v" />Ahi zongin Jesuh in Jerusalem khua manawh sawm ahih manin tua khuamite in Jesuh na tungsak nuamlo uh hi.
  </para>
  <para style="p">
    <verse number="54" style="v" />A nungzuite sung pan James leh Johan in hih thu a theih uh ciangin Jesuh kiangah, “Topa aw, vantung panin meikuang ngenin amaute kangtumsak le ung nong awi hiam?” a ci uh hi.
  </para>
  <para style="p">
    <verse number="55" style="v" />Ahi zongin Jesuh kihei-in amaute a taii hi.
  </para>
  <para style="p">
    <verse number="56" style="v" />Tua ciangin khua dang khatah a paisuak uh hi.
  </para>
  <para style="p">
    <verse number="57" style="v" />Lampi-ah a pai laitakun mi khat in Jesuh kiangah, “Na paina khempeuhah kong zui ding hi,” a ci hi.
  </para>
  <para style="p">
    <verse number="58" style="v" />Jesuh in, “Ngiate in lupna ding kua nei uh a, vasate in zong giahna ding bu nei uh hi. Ahi zongin Mihing Tapa in a luptheihna ding mun koimahah neilo hi,” a ci hi.
  </para>
  <para style="p">
    <verse number="59" style="v" />Tua ciangin Jesuh in midang khat kiangah, “Kei hong zui in,” a ci hi. Ahi zongin amah in, “Topa aw, kei hong ciahsak in la, ka pa hong vuisak masa in,” a ci hi.
  </para>
  <para style="p">
    <verse number="60" style="v" />Ahi zongin Jesuh in, “Misi bang ahi mite in misite na vui ta hen. Nang ahih leh va pai in la Pasian' Ukna thu va hilh in,” a ci hi.
  </para>
  <para style="p">
    <verse number="61" style="v" />Tua ciangin midang khat in, “Topa aw, nang ka hong zui ding hi. Ahi zongin ka inn-ate, mangpha hong khasak masa in,” a ci hi.
  </para>
  <para style="p">
    <verse number="62" style="v" />Jesuh in ama kiangah, “Bawng lokhawhna lenkawmin a nunglam a en mi pen Pasian' Ukna tawh kituaklo hi,” ci-in a dawng hi.
  </para>
  <chapter number="10" style="c" />
  <para style="p">
    <verse number="1" style="v" />Tua khit ciangin Jesuh in ama paina ding khua leh mun khempeuhah nih nihin a na pai dingin mi sawmsagih seh a, ama mai-ah a mapaisak hi.
  </para>
  <para style="p">
    <verse number="2" style="v" />Amaute kiangah, “Anlak ding tam mahmah a, ahi zongin mi tawm bek in anlak na sem uh hi. Tua ahih manin anneipa in a ante a la dingin mi hong sawlna dingin thu ngen un.
  </para>
  <para style="p">
    <verse number="3" style="v" />Note va kuan un. Ngiahon lakah tuuno khah bangin note ka hong sawl hi.
  </para>
  <para style="p">
    <verse number="4" style="v" />Sum ahi a, ip ahi a, khedap a val ahi zongin keng kei un. Lamkalah mi tawh kimawk hoho kei un.
  </para>
  <para style="p">
    <verse number="5" style="v" />Inn khat peuhpeuhah na lut uh ciangin, ‘Hih inn-ah nopsakna hong tung ta hen,’ ci-in hopih masa un.
  </para>
  <para style="p">
    <verse number="6" style="v" />Tua innsungah nopsakna a ngahthei ding mi a om leh kip paisuak ding a, a om kei leh na hopihna thupha uh na dokkik ding uh hi.
  </para>
  <para style="p">
    <verse number="7" style="v" />Nasemte in a thaman a ngahding a kilawm ahih mah bangin na zintun'na inn mah uhah omsuak un la, a hong piak peuhpeuh uh na ne un. Na zintun'na inn uh kheel themthum kei un.
  </para>
  <para style="p">
    <verse number="8" style="v" />Khua khat peuhpeuhah na lut uh ciangin note hong tun'sak leh, amaute' hong lui peuhpeuh ne un la,
  </para>
  <para style="p">
    <verse number="9" style="v" />tua khuasunga cinate damsak un. A khuamite kiangah, ‘Pasian' Ukna ding hun note-a' dingin hong naita hi,’ ci-in gen un.
  </para>
  <para style="p">
    <verse number="10" style="v" />Ahi zongin khua khat peuhpeuhah na lut uh ciangin note hong tun'saknop kei leh a khuasung kongzingah pai un la,
  </para>
  <para style="p">
    <verse number="11" style="v" />‘Na khuasung uha leivui, ka khe tung uhah a hong bangte nangawn, note hilhkholhna-in ka nulkhia uh hi. Ahi zongin Pasian' Ukna ding hun a hong naina thu thei ta un,’ ci-in gen un.
  </para>
  <para style="p">
    <verse number="12" style="v" />Ke'n kong cihin-ah, Thukhen Ni ciangin Sodom khuamite' thuakding sangin tua khuamite' thuakding haksazaw lai ding hi,” a ci hi.
  </para>
  <para style="p">
    <verse number="13" style="v" />Tua ciangin Jesuh in, “Khorazin khuapi mite leh Bethsaida khuapi mite aw, gimna lianpi na thuak ding uh hi. Bang hang hiam cih leh note khuasungah a hong kilak na lamdangte, Taia leh Sidon khuasungah kilak hi leh amaute in kisikna limin sawtpekin puanhampi silhin vut kinuh ding uh hi.
  </para>
  <para style="p">
    <verse number="14" style="v" />Tua ahih manin Thukhen Ni ciangin Taia leh Sidon khuapi mite' thuakding sangin note' thuakding haksazaw lai ding hi.
  </para>
  <para style="p">
    <verse number="15" style="v" />No Kapernaum khuapi mite aw, van a sangna munah hong kipahtawi ding sa na hi uh hiam? Hell khuk sungah hong kilawnsuk ding hi,” a ci hi.
  </para>
  <para style="p">
    <verse number="16" style="v" />Tua ciangin Jesuh in a nungzuite kiangah, “Note' thu a hong zuite khempeuh, kei' thu a hong zui hi a, note' thu a hong zuilote khempeuh, kei' thu a hong zuilo ahi uh hi. Kei' thu a hong zuilote khempeuh pen kei a hong sawlpa' thu a zuilo ahi uh hi,” a ci hi.
  </para>
  <para style="p">
    <verse number="17" style="v" />Sawmsagihte lungdam mahmahin hong ciahkik uh a, “Topa aw, nangma min tawh dawite nangawn ka hawlkhiazo uh hi,” a hong ci uh hi.
  </para>
  <para style="p">
    <verse number="18" style="v" />Jesuh in amaute kiangah, “Vantung panin keekkia bangin Satan a kiatna ka mu hi.
  </para>
  <para style="p">
    <verse number="19" style="v" />Tu-in thei un. Gulpi leh momaite na sikgawpna ding uh leh na galte uh na zawhna dingun note tungah vangliatna ka hong piazo a, amaute in note bangmah hong cih zolo ding uh hi.
  </para>
  <para style="p">
    <verse number="20" style="v" />Ahi zongin dawite in na thu uh hong man'na hangin lungdam kei un la, vantungah na min uh a kigelh manin lungdamzaw un,” a ci hi.
  </para>
  <para style="p">
    <verse number="21" style="v" />Tua laitakin Kha Siangtho in lungdamna tawh Jesuh kidimsak hi. Jesuh in, “Vantung leh leitung Topa ahi ka Pa aw, mipilte leh misiamte tungah na ip thute, bangmah a theilo hih mite tungah lak na hih manin ka nuam hi. Bang hang hiam cih leh hih thu pen nangma deihna bang ahi hi,” a ci hi.
  </para>
  <para style="p">
    <verse number="22" style="v" />Tua ciangin Jesuh in amaute kiangah, “Hih nate khempeuh ka Pa in kei tungah hong ap khinzo hi. Pasian simloh, Tapa a thei kuamah omlo hi. Tapa leh Tapa in a theihsaknop mite simloh, Pa a thei kuamah omlo hi,” a ci hi.
  </para>
  <para style="p">
    <verse number="23" style="v" />Tua ciangin nungzuite lamah kihei a, “Tu-a na muh uh nate na muh manun a hampha mahmah na hi uh hi.
  </para>
  <para style="p">
    <verse number="24" style="v" />Ke'n kong cihin-ah, kamsang tampite leh kumpi tampite in tu-a note' muhte a muhnop uh hangin mu ngeilo uh a, a zaknop uh hangin za ngeilo uh hi,” ci-in a tuamin a gen hi.
  </para>
  <para style="p">
    <verse number="25" style="v" />Jesuh a ze-et dingin Thukham hilh siate khat hong ding a, “Sia aw, nuntak tawntungna ka ngahtheihna dingin bang sem ding ka hi hiam?” ci-in a dong hi.
  </para>
  <para style="p">
    <verse number="26" style="v" />Jesuh in, “Thukham sungah bang kigelh a, bang sim na hi hiam?” a ci hi.
  </para>
  <para style="p">
    <verse number="27" style="v" />Amah in, “Na Topa Pasian na lungsim khempeuh, na nuntakna khempeuh, na hatna khempeuh, leh na pilna khempeuh tawh na it in la, nangmah na ki-it bangin na vengte na it in,” ci-in kigelh hi, ci-in a dawng hi.
  </para>
  <para style="p">
    <verse number="28" style="v" />Tua ciangin Jesuh in, “Na dawn'na man mahmah hi. Tua bangin gamta lecin nuntak tawntungna na ngah ding hi,” a ci hi.
  </para>
  <para style="p">
    <verse number="29" style="v" />Ahi zongin Thukham hilh siapa amah kitangsak nuam ahih manin Jesuh kiangah, “Ka vengte i cih kuate ahi hiam?” ci-in a dong hi.
  </para>
  <para style="p">
    <verse number="30" style="v" />Jesuh in dawng a, “Jerusalem panin Jerikho khua-ah mi khat paisuk a, lamkalah migilote in na suam a, a neih khempeuh laksakin a satgawp khit uh ciangin nusia uh a, a si dektaksa-in a paisan uh hi.
  </para>
  <para style="p">
    <verse number="31" style="v" />Tua laitakin siampi khat tua lampi tawnin hong paisuk a, amah a muh ciangin lamnawl lam tawnin a paisan hi.
  </para>
  <para style="p">
    <verse number="32" style="v" />Tua ciangin Levi mi khat zong tua mah bangin hong pai a, amah a muh ciangin lamnawl lam tawnin a paisan leuleu hi.
  </para>
  <para style="p">
    <verse number="33" style="v" />Ahi zongin Samaria mi khualzin khat, tua lai mun hong tungin a liampa a muh ciangin hehpihhuaisa a,
  </para>
  <para style="p">
    <verse number="34" style="v" />a kiangah va pai-in a liammate sathau leh leenggahzu a nuhsak khit ciangin a tunsak hi. Tua ciangin a la tungah tuangsak a, zintun' inn khatah paipihin tua lai-ah a khoi hi.
  </para>
  <para style="p">
    <verse number="35" style="v" />A zingsang ciangin zintun' inn neipa kiangah sum peek nih pia a, ‘Hih mipa limtakin na khoi in. Na beina dang khempeuh, kong paikik ciangin kong loh ding hi,’ ci hi.
  </para>
  <para style="p">
    <verse number="36" style="v" />Hih mihing thumte sung panin, a kisuampa-a' dingin a koi pen a vengpa hi dingin na um hiam?” a ci hi.
  </para>
  <para style="p">
    <verse number="37" style="v" />Amah in, “A hehpihpa hi ding hi,” a ci hi. Tua ciangin Jesuh in ama kiangah, “Nang zong pai in la, tua bangmahin gamta in,” a ci hi.
  </para>
  <para style="p">
    <verse number="38" style="v" />Amaute a pai laitakun khua khatah Jesuh bang a, Martha kici numei khat in a inn-ah na tungsak hi.
  </para>
  <para style="p">
    <verse number="39" style="v" />Martha in Mary kici nau numei khat nei a, Topa' thugente ngai-in Mary a om hi.
  </para>
  <para style="p">
    <verse number="40" style="v" />Martha bek in na semin manlah mahmah ahih manin a heh suak a, “Topa aw, ka naunu in kei bek na hong sepsak niloh phamawh salo na hi hiam? Kei hong huhna dingin hong sawl in,” a ci hi.
  </para>
  <para style="p">
    <verse number="41" style="v" />Ahi zongin Topa in, “Martha, Martha aw, nang na lunghihmawhna tam hi.
  </para>
  <para style="p">
    <verse number="42" style="v" />Ahi zongin a kisam taktak khat bek om a, Mary in tua a kisam na pen a semsem ahih manin, a nasep kikhawlsak lo ding hi,” ci-in a dawng hi.
  </para>
  <chapter number="11" style="c" />
  <para style="p">
    <verse number="1" style="v" />Khat vei, Jesuh in mun khatah thu a ngen hi. A thunget a mankhit ciangin a nungzuite khat in, “Topa aw, Johan in a nungzuite a hilh bangin kote zong thungetzia hong hilh in,” a ci hi.
  </para>
  <para style="p">
    <verse number="2" style="v" />Jesuh in amaute kiangah, “Hih bangin na ngen ding uh hi: ‘Pa aw, na min siangtho kizahtak hen la,—- na Ukna hun hong tung ta hen.
  </para>
  <para style="p">
    <verse number="3" style="v" />Nisim khamkhop an hong pia in.
  </para>
  <para style="p">
    <verse number="4" style="v" />Kote tungah a hong mawhte mawh maisakna ka neih bangun ko' mawhna zong hong maisak in. Ze-etna lian hong thuaksak ke'n,’ ci-in na ngen ding uh hi,” a ci hi.
  </para>
  <para style="p">
    <verse number="5" style="v" />Tua ciangin Jesuh in a nungzuite kiangah, “Note khatpeuh, na lawmte uh khat inn-ah zankim laitakin pai-in, ‘Lawm aw, anlum lum thum khawng hong leitawi sak in.
  </para>
  <para style="p">
    <verse number="6" style="v" />Ka lawmte khat zin hong tung a, ka piakding ka nei het kei hi,’ ci le uh cin,
  </para>
  <para style="p">
    <verse number="7" style="v" />amah in a innsung panin, ‘Hong nawngkaisak dah in. Kong ka kalhkhin uh a, ka naupangte tawh ka lum khinzo uh hi. Kong thokhia thei kei a, bangmah kong pia thei kei ding hi,’ ci-in hong dawng ding hi.
  </para>
  <para style="p">
    <verse number="8" style="v" />Tua ahih leh ke'n kong cihin-ah, a lawm ahihna hangin amah tho tuanloin bangmah a piakloh hangin, a nget teiteina hangin amah tho-in a kisapna teng a pia ding hi.
  </para>
  <para style="p">
    <verse number="9" style="v" />Tua ahih manin note kiangah kong cihin-ah: Ngen un; na ngah ding uh hi. Zong un; na mu ding uh hi. Kiu un; kongkhak hong kihon ding hi.
  </para>
  <para style="p">
    <verse number="10" style="v" />Bang hang hiam cih leh a ngente khempeuh in ngah ding a, a zongte khempeuh in mu ding a, a kiute khempeuh-a' dingin kong kihon ding hi.
  </para>
  <para style="p">
    <verse number="11" style="v" />Note lakah pa ahi mi khatpeuh in, a tapa in ngasa ngen leh ngasa tangin gul a pia ding,
  </para>
  <para style="p">
    <verse number="12" style="v" />aktui ngen leh aktui tangin momai a pia ding kua om na hi uh hiam?
  </para>
  <para style="p">
    <verse number="13" style="v" />Note mihoihlo hinapi-in na tate uh tungah a hoih piakding theithei na hih uh leh, vantunga om na Pa un a ngente tungah Kha Siangtho piazaw kan ding hilo ahi hiam?” a ci hi.
  </para>
  <para style="p">
    <verse number="14" style="v" />Jesuh in a pau theilo mi khat sung panin dawi hawlkhia a, dawi a paikhiat khit ciangin a mipa pauthei a, mite in lamdang a sa mahmah uh hi.
  </para>
  <para style="p">
    <verse number="15" style="v" />Ahi zongin mi pawlkhat in, “Dawimangpa Beelzebul in dawi hawlkhiat theihna ding vangliatna ama tungah a pia ahi hi,” a ci uh hi.
  </para>
  <para style="p">
    <verse number="16" style="v" />Mi pawlkhat leuleu in amah a ze-etna-in, Pasian' thukimpihna a kilatna dingin na lamdang a bawl ding a ngen uh hi.
  </para>
  <para style="p">
    <verse number="17" style="v" />Ahi zongin Jesuh in amaute' ngaihsutna thei ahih manin, “Gam khat peuhpeuh, a gammite kiphelkhamin pawlkhat leh pawlkhat kido le uh tua gam sauvei kiplo ding a, innkuan khat peuhpeuh a mite kiphelkhamin kido le uh kikhenthang ding uh hi.
  </para>
  <para style="p">
    <verse number="18" style="v" />Tua mah bangin Satan ukna sunga om mite zong khatlekhat kido le uh a ukna bangci kip ding ahi hiam? Kei pen, Beelzebul' vangliatna tawh dawi hawlkhia hi, nong ci uh hi.
  </para>
  <para style="p">
    <verse number="19" style="v" />Ke'n Beelzebul' vangliatna tawh dawi hawlkhia ka hih leh, na mipihte un kua' vangliatna tawh hawlkhia ahi uh hiam? Na ngaihsut khialhna uh amaute in hong langsak ding hi.
  </para>
  <para style="p">
    <verse number="20" style="v" />Note' ngaihsut bang hiloin, ke'n Pasian' vangliatna tawh dawite hawlkhia ka hih manin, note kiangah Pasian' Ukna hun hong tungta ahihna phawk un.
  </para>
  <para style="p">
    <verse number="21" style="v" />“Mi thahat khat in a hiam neih khempeuh tawh ama inn a cin' ciangin a neihsa khempeuh suakta hi.
  </para>
  <para style="p">
    <verse number="22" style="v" />Ahi zongin amah sangin a hatzaw mi khat in amah simin a zawhgawp khit ciangin, ama muan' a hiam khempeuh laksakin a pawlte tawh a hawm hi.
  </para>
  <para style="p">
    <verse number="23" style="v" />Kei hong pawlpihlo peuhmah keima lang hi uh a, tuute hong kaihkhoppihlo peuhmah tuute a thehthang gawpte ahi uh hi,” a ci hi.
  </para>
  <para style="p">
    <verse number="24" style="v" />Tua ciangin Jesuh in, “Mi khatpeuh sung panin dawi a kihawlkhiat khit ciangin a ten'na ding mun keuna zongin a vak kawikawi hi. A omna ding mun a muhloh ciangin, ‘Hong kihawlkhiatna inn mahah lutkik ning,’ ci hi.
  </para>
  <para style="p">
    <verse number="25" style="v" />A hong tun'kik ciangin hoihtakin kiphiat siangin a hoih linlianin a mu hi.
  </para>
  <para style="p">
    <verse number="26" style="v" />Tua ciangin amah paikhia kikin, amah sangin a siazaw dawi sagih hong paipih a, a sungah lutin a teng uh hi. Tua mipa' pianzia pen a masa sangin hong siazaw hi,” a ci hi.
  </para>
  <para style="p">
    <verse number="27" style="v" />Jesuh in hih thu a genkhit ciangin mihon lak panin numei khat hong paukhia a, “Nang hong paii numei, a nawi na teep numei, mi hampha mahmah ahi hi,” a ci hi.
  </para>
  <para style="p">
    <verse number="28" style="v" />Ahi zongin Jesuh in, “Pasian' thu za-in a zuite hamphazaw lai hi,” ci-in a dawng hi.
  </para>
  <para style="p">
    <verse number="29" style="v" />Mihonte in Jesuh hong neh semsem uh a, Jesuh in zong a thugen zomlai-in, “Tuhun mite gilo mahmah uh hi. Amaute in lim lamdang ngen uh a, ahi zongin Jonah lim simloh a dang kipialo ding hi.
  </para>
  <para style="p">
    <verse number="30" style="v" />Nineveh khua mite-a' dingin kamsang Jonah pen lim khat ahih mah bangin tuhun mite-a' dingin Mihing Tapa zong, lim ahi ding hi.
  </para>
  <para style="p">
    <verse number="31" style="v" />Thukhen Ni ciangin leitaw lam gam pana hong pai Kumpinu hong dingin tuhun mite mawhsakna thu hong gen ding hi. Bang hang hiam cih leh Solomon' pilna thu a za dingin leimong khat panin amah hong pai a, ahi zongin Solomon sangin a lianzaw khat hih lai-ah om hi.
  </para>
  <para style="p">
    <verse number="32" style="v" />Thukhen Ni ciangin Nineveh khuamite hong dingin note mawhsakna thu hong gen ding uh hi. Bang hang hiam cih leh amaute in Jonah' thuhilhna a zak uh ciangin a mawhnate uh kisik uh a, ahi zongin Jonah sangin a lianzaw khat hih lai-ah a om hi,” a ci hi.
  </para>
  <para style="p">
    <verse number="33" style="v" />Tua ciangin Jesuh in, “Kuamah in meivak a vakkhit ciangin a munbu-ah koihlo a, lawh zong khuhlo hi. Innsungah a lut mi khempeuh in khua a muhtheihna dingin meivak koihna tungah a koihzaw hi.
  </para>
  <para style="p">
    <verse number="34" style="v" />Na mittang uh note' pumpi-a' dingin meivak tawh kibang hi. Na mit uh ciim leh na pumpi khempeuh un hoihtakin mu thei a, na mit uh maang leh na pumpi uh-a' dingin khuamial ahi hi.
  </para>
  <para style="p">
    <verse number="35" style="v" />Tua ahih ciangin na pumpi sung uha om khuavak pen khuamial ahih khaklohna ding limtakin kingaihsun un.
  </para>
  <para style="p">
    <verse number="36" style="v" />Tua bang hi peuh leh, meivak a taan' ciangin khua na muh uh mah bangin na pumpi uh-a' dingin khuamialna mun omloin a vekpi-in a taangkim ding hi,” a ci hi.
  </para>
  <para style="p">
    <verse number="37" style="v" />Jesuh in a thugen a mankhit ciangin Farisi mi khat in an nekpih dingin Jesuh a sam hi. Amah zong pai-in anne dingin a tu hi.
  </para>
  <para style="p">
    <verse number="38" style="v" />Jesuh in khut sil masa loin an a neklam a muh ciangin Farisi mipa in lamdangsa mahmah hi.
  </para>
  <para style="p">
    <verse number="39" style="v" />Tua ciangin Topa in ama kiangah, “No Farisi mite in hai leh kuangte a pualam na siangsak uh a, ahi zongin note na lungsim sung uhah huaihamin na gi kei uh hi.
  </para>
  <para style="p">
    <verse number="40" style="v" />No mihaite aw, a pualam a bawlpa in a sunglam zong bawl hilo ahi hiam?
  </para>
  <para style="p">
    <verse number="41" style="v" />Ahi zongin na hai leh na kuang sung uhah a omte pen itna tawh mizawngte tungah pia le uh cin, note-a' dingin na khempeuh hong siang ding hi.
  </para>
  <para style="p">
    <verse number="42" style="v" />“No Farisi mite in gimna na thuak ding uh hi. Note in Pasian tungah lengmasel, thuambuak-a kipan anteh theipuam dongin sawmah khat pia napi-in, mite tungah thuman ding leh Pasian itding na donkha kei uh hi. Hihte khempeuh na hihkim ding uh hi a, paihkhiat na neih ding uh hilo hi.
  </para>
  <para style="p">
    <verse number="43" style="v" />“No Farisi mite in gimna na thuak ding uh hi. Kikhopna inn sungah tutphah nuampenah na tunuam uh a, mihon lakah hong kizahtak hopih ding na ut uh hi.
  </para>
  <para style="p">
    <verse number="44" style="v" />A kiciamtehlo hankhuk, mite in a theihloh manun a va sikkhakna munte tawh na kibang uh hi,” a ci hi.
  </para>
  <para style="p">
    <verse number="45" style="v" />Tua ciangin Thukham hilh siate khat in Jesuh kiangah, “Sia aw, hih bang thu na gen ciangin kote zong a hong ko bawl na hi hi,” a ci hi.
  </para>
  <para style="p">
    <verse number="46" style="v" />Jesuh in, “No Thukham hilh siate in zong gimna na thuak ding uh hi. Note in a puak hak mahmah ding van, mite tungah na suan uh a, ahi zongin tua van a puakpih dingin na khutmeno khat nangawn uh na tangsak nuam kei uh hi.
  </para>
  <para style="p">
    <verse number="47" style="v" />Note in gimna na thuak ding uh hi. Na pu na pate un a thahsa kamsangte' han a hoihin na bawl uh hi.
  </para>
  <para style="p">
    <verse number="48" style="v" />Tua ahih manin na pu na pate uh gamtatnate a thukimpih, a tecite na hi uh hi. Bang hang hiam cih leh amaute in kamsangte thatin, note in a han na bawl uh hi.
  </para>
  <para style="p">
    <verse number="49" style="v" />Tua thu hangin Pasian' Pilna a kici laibu sungah, ‘Amaute kiangah kamsangte leh sawltakte ka sawl ding a, amaute in tua mite pawlkhat bawlsia-in na that ding uh hi,’ ci-in kigelh hi.
  </para>
  <para style="p">
    <verse number="50" style="v" />Tua ahih manin leitung pian'cila kipan kamsang a kithatte khempeuh hangin tuhuna mite gim kipia ding a,
  </para>
  <para style="p">
    <verse number="51" style="v" />Abel a kithaha kipan biakna tau leh siangtho mun kikalah a kithat Zekhariah a sihna ciangdong, tua mi thahna hangin gimna a thuak ding uh hi. Ke'n kong cihin-ah, hih thute khempeuh hangin tuhuna mite gim hong kipia taktak ding hi.
  </para>
  <para style="p">
    <verse number="52" style="v" />No Thukham hilh siate in gimna na thuak ding uh hi. Note in pilna ngah theihna ding konghon'na tawhtang nei napi-in a sungah note na lut tuan kei uh a, a tum dingin a paite zong lah na khaktan uh hi,” a ci hi.
  </para>
  <para style="p">
    <verse number="53" style="v" />Tua mun panin Jesuh a paikhiat khita kipanin Thukham hilh siate leh Farisi mite in nakpi takin Jesuh mawhzon' ding kipanin thu tampi tak dong uh a,
  </para>
  <para style="p">
    <verse number="54" style="v" />a kampau khialhnate a mattheihna dingun thangsiahin a hanciam uh hi.
  </para>
  <chapter number="12" style="c" />
  <para style="p">
    <verse number="1" style="v" />Mi a tul tampite hong kikhawmin khatlekhat a kisikkha gawp dongin kinehcipin a om laitakin Jesuh in a nungzuite kiangah thu gen masa a, “Farisi mite' kineihkhemna ahi, a silngo uh limtakin kidawm un.
  </para>
  <para style="p">
    <verse number="2" style="v" />A kiseelte khatvei teitei kimu ding a, thusimte khatvei teitei thulang suak ding hi.
  </para>
  <para style="p">
    <verse number="3" style="v" />Zan khuamial sunga na gente uh sun khuavak sungah kigenkik ding a, innsung tawngah na kihuau simnate uh mi khempeuh in theithang ding uh hi.
  </para>
  <para style="p">
    <verse number="4" style="v" />“Lawmte aw, note kiangah kong genin-ah, pumpi a thahkhit ciangin a siazaw a hihthei nawnlote na kihta kei un.
  </para>
  <para style="p">
    <verse number="5" style="v" />Kuate kihta ding na hi uh hiam cih leh, mite in a thah khitsa mipa pen hell khuk sungah a khiathuah theilai Pasian na kihta un.
  </para>
  <para style="p">
    <verse number="6" style="v" />Gitta nga ciangin hamu-in kizuak lel hilo ahi hiam? Tua bang hi lel napi-in Pasian in gitta khat beek mangngilhlo hi.
  </para>
  <para style="p">
    <verse number="7" style="v" />Na lutung uha om na sammal zah ciat nangawn uh Pasian in thei khin hi. Note lunghimawh kei un. Gitta tampi sangin na manphazaw ciat uh hi.
  </para>
  <para style="p">
    <verse number="8" style="v" />“Note kiangah kong cihin-ah, keima mi ahihna mi' theihin a genkhiate, Mihing Tapa in zong Pasian' vantung mite' mai-ah, keima mi hi, ci-in genkhia ding a,
  </para>
  <para style="p">
    <verse number="9" style="v" />ahi zongin keima mi ahihna mi' theihin a genkhia nuamlote, Pasian' vantung mite mai-ah zong keima mi hi, ci-in Mihing Tapa in genkhia nuamlo ding hi.
  </para>
  <para style="p">
    <verse number="10" style="v" />Mihing Tapa a langpangte a mawhna uh kimaisak thei ding a, Kha Siangtho a langpangte a mawhna uh kimaisaklo ding hi.
  </para>
  <para style="p">
    <verse number="11" style="v" />Thusitna a thuak dingin kikhopna inn-ah ahi a, hausa zumah ahi zongin hong paipih uh ciangin bang gen ding a, bangci kihut ding ka hi hiam, ci-in lunghimawh kei un.
  </para>
  <para style="p">
    <verse number="12" style="v" />Bang hang hiam cih leh a hun a tun' ciangin Kha Siangtho in na gen dingteng uh hong hilh ding hi,” a ci hi.
  </para>
  <para style="p">
    <verse number="13" style="v" />Tua laitakin mihon lak panin mi khat in Jesuh kiangah, “Sia aw, ka pa un a hong sihsan gamh pawlkhat tawh ka u in kei hong inntuanna dingin hong gensak in,” a ci hi.
  </para>
  <para style="p">
    <verse number="14" style="v" />Ahi zongin Jesuh in a mipa kiangah, “No unau' gamh a hawm dingin kua in kei hong seh ahi hiam?” ci-in a dawng hi.
  </para>
  <para style="p">
    <verse number="15" style="v" />Tua ciangin Jesuh in amaute khempeuh kiangah, “Hoihtakin kidawm un la, na huaiham lohna dingun kikem un. Bang hang hiam cih leh bangzahta-in mi khat a hauh hangin a neihsa tawh a nuntakna taktak kicing zolo hi,” a ci hi.
  </para>
  <para style="p">
    <verse number="16" style="v" />Tua ciangin Jesuh in amaute kiangah thugentehna khat gen a, “Mi haupa khat' lo-ah an tampi a piang hi.
  </para>
  <para style="p">
    <verse number="17" style="v" />Tua ciangin amah in a lungsim sungah, ‘Ka an khempeuh ka koihna ding mun kicinglo ahih manin bangcih ding ka hi hiam?
  </para>
  <para style="p">
    <verse number="18" style="v" />Tua ahih manin hih bangin ka gamta ding hi: Ka ansaalte phelin a lianzaw ansaalte ka lam ding a, tuate sungah ka ante leh ka neih khempeuh ka seng ding hi.
  </para>
  <para style="p">
    <verse number="19" style="v" />Tua ciangin keimah in: Mi hampha mahmah ka hi hi. Kum tampi sung ka khom ding annek tuidawn leh na hoih tampi ka nei hi. An ne, zu ne-in, a nuam theithei-in ka om hithiat ding hi,’ ci hi.
  </para>
  <para style="p">
    <verse number="20" style="v" />Ahi zongin Pasian in ama kiangah, ‘Mihaipa aw, tuzan mahmahin na si ding hi. Hih na neihsa teng kua'n zang nawn ding ahi hiam?’ ci hi,” a ci hi.
  </para>
  <para style="p">
    <verse number="21" style="v" />Tua ciangin Jesuh in a thugen a khupna-in, “Tua mah bangin amau-a' ding bekin a kholcipte pen Pasian' muhna panin mihau hilo uh hi,” a ci hi.
  </para>
  <para style="p">
    <verse number="22" style="v" />Tua ciangin Jesuh in a nungzuite kiangah, “Tua ahih ciangin note kiangah kong genin-ah: I nuntakna dingin bang ne ding a, i pumpi tungah bang silh ding ihi hiam, ci-in lunghimawh kei un.
  </para>
  <para style="p">
    <verse number="23" style="v" />Nuntakna pen an sangin thupizaw a, pumpi pen puan sangin thupizaw hi.
  </para>
  <para style="p">
    <verse number="24" style="v" />Vasate ngaihsun dih un: Amaute in khai tuhlo uh a, anlak cih zong neilo uh hi. Amaute in beemlepang zong neilo napi-in Pasian in annek tasamsak lo hi. Vasate sangin note nakpi takin na manphazaw uh hi.
  </para>
  <para style="p">
    <verse number="25" style="v" />Note na lunghihmawh manun na nuntak hun uh nai khat sung bek a sotto thei kua om na hi uh hiam?
  </para>
  <para style="p">
    <verse number="26" style="v" />Tua bang a themno khat nangawn hih theilo na hih uh leh bang hangin adangte lunghimawh se na hi uh hiam?
  </para>
  <para style="p">
    <verse number="27" style="v" />Gamlaka pakte ngaihsun dih un. Tuate in a nekding uh na semlo uh a, a silhding uh puan zong ganlo uh hi. Ahi zongin note kiangah kong genin-ah: Bangzahin a hauh hangin Solomon nangawn, hih pakte khat zahin a hoihin kizem zolo lai hi.
  </para>
  <para style="p">
    <verse number="28" style="v" />Upna neu mite aw, tuni-in om a, zing ciangin keutumin meikhuk sungah a kikhultum lopa kungte, Pasian in puansilh guan' ahih leh note hong guan'zaw kan ding hilo ahi hiam?
  </para>
  <para style="p">
    <verse number="29" style="v" />Tua ahih manin bang ne ding, bang dawn ding, ci-in lunghimawhin om tawntung kei un.
  </para>
  <para style="p">
    <verse number="30" style="v" />Gentail mi khempeuh in hih nate lunghihmawh penin nei uh hi. Hih nate na kisap lamtak uh zong na Pa un hong thei hi.
  </para>
  <para style="p">
    <verse number="31" style="v" />Tua ahih manin Pasian' Ukna ngaihsutin nei masazaw un. Tua hi leh hih na kisapna dangte uh zong Pasian in hong piathuah ding hi,” a ci hi.
  </para>
  <para style="p">
    <verse number="32" style="v" />Tua ciangin Jesuh in, “Tuuhon tawmnote aw, lau-in lunghimawh kei un. Na Pa un ama Ukna sungah ukna thu a nei dingin a hong sehsa ahi hi.
  </para>
  <para style="p">
    <verse number="33" style="v" />Na neihsa uh zuak un la, mizawngte tungah tua sumte na pia un. Note-a' dingin a sia theilo sumkholna na bawl un la, gutate in a luh zawhlohna, leikha in zong a nek zawhlohna, cikmahin a kiam ngei hetlohna ding mun vantungah na sumte uh na khol un.
  </para>
  <para style="p">
    <verse number="34" style="v" />Bang hang hiam cih leh na sum uh a omna munah na lungsim uh om tawntung ding hi,” a ci hi.
  </para>
  <para style="p">
    <verse number="35" style="v" />Tua ciangin Jesuh in, “Na kawng uh gakin, na mei uh vakin a kigingsa-in om un la,
  </para>
  <para style="p">
    <verse number="36" style="v" />a topa uh mopawi simna panin hong tungin kongkhak a kiuh ciangin thakhatin kong a hon'pah theihna dingun a topa' ciahding a ngak nasemte bangin om un.
  </para>
  <para style="p">
    <verse number="37" style="v" />A topa hong ciah ciangin a kigingsa-in amah ngakin a om uh a muh nasemte pen mi hampha mahmah ahi uh hi. Note kiangah kong genin-ah, a topa zong hong kithawi-in a nasemte an vak dingin tusak ding a, amahmah in a nasemte an thukin na a sem ding hi.
  </para>
  <para style="p">
    <verse number="38" style="v" />Zankim laitak ahi a, zingsang khuavakkuan lam ahi zongin a hong ciah hun peuhpeuh ciangin amah ngakin a om a muh nasemte pen mi hampha mahmah ahi uh hi.
  </para>
  <para style="p">
    <verse number="39" style="v" />Ahi zongin na phawk ding uh thu khat om hi. Mi khat in gutapa' hong paiding hun theikhol leh a inn luhsaklo ding hi.
  </para>
  <para style="p">
    <verse number="40" style="v" />Tua mah bangin Mihing Tapa zong na upmawhloh uh hun laitakin hong pai ding ahih manin note zong a kigingsa-in om tawntung un,” a ci hi.
  </para>
  <para style="p">
    <verse number="41" style="v" />Peter in, “Topa aw, hih thugentehna ko bek nong cihna ahi hiam, ahih kei leh mi khempeuh-a' ding na cihna ahi hiam?” ci-in a dong hi.
  </para>
  <para style="p">
    <verse number="42" style="v" />Topa in, “A pil a citak nasempa i cih a bangcite ahi hiam? A naseppih dangte ukin a hun manmanin amaute' nekzah ding ciat a pia dingin a topa in a seh nasempa ahi hi.
  </para>
  <para style="p">
    <verse number="43" style="v" />A topa hong ciah ciangin hih ama sawl bangin a sem a muh nasempa pen mi hampha mahmah ahi hi.
  </para>
  <para style="p">
    <verse number="44" style="v" />Ke'n kong cihin-ah, a neihsa khempeuh a uk dingin a topa in tua nasempa koih takpi ding hi.
  </para>
  <para style="p">
    <verse number="45" style="v" />Ahi zongin tua nasempa in a lungsim sungah, ‘Ka topa hong ciahkik hak ding hi,’ ci-in ngaihsunin a naseppih numei leh pasalte satgawp hen la, zukham ankhamin ommawk leh,
  </para>
  <para style="p">
    <verse number="46" style="v" />tua nasempa' topa pen ama upmawhloh ni, a theihkholh loh hunin hong tung ding hi. A topa in nakpi takin amah gim pia ding a, a thumanglo mite tawh a kibangin a thuaksak khawm ding hi.
  </para>
  <para style="p">
    <verse number="47" style="v" />A topa' deihna thei napi-in a topa' deih bangin a gamta nuamlo nasempa pen nakpi takin kisat ding hi.
  </para>
  <para style="p">
    <verse number="48" style="v" />Ahi zongin a topa' deihna a theihlohna hangin satthuakna ding a gamtakha nasempa pen kidamsatzaw deuh ding hi. Tampi a kipiaknapa tung pan tampi kikal ding a, a tamzaw a ki-apnapa tung pan a tamzaw kikal ding hi,” ci-in a dawng hi.
  </para>
  <para style="p">
    <verse number="49" style="v" />Tua ciangin Jesuh in, “Leitungah meikuang a khah dingin a hong pai ka hi a, tu mahmahin a meikuang kipan khinta hi leh ka ut hi.
  </para>
  <para style="p">
    <verse number="50" style="v" />Gimna sungah ka kiphumna ding khat om a, tua thu a kikhit matengin ka lungsim a nuam thei kei hi.
  </para>
  <para style="p">
    <verse number="51" style="v" />Leitungah kilemna a omsak dingin a hong pai hong sa na hi uh hiam? Hilo hi. Ke'n kong cihin-ah, kikhenna a omsak dingin a hong pai ka hizaw hi.
  </para>
  <para style="p">
    <verse number="52" style="v" />Tu-a kipanin innkuan sungah mihing nga a phate, a langah thum, a langah nihin kikhenin kido ding uh hi.
  </para>
  <para style="p">
    <verse number="53" style="v" />A pa in a tapa do-in, a tapa in a pa do ding a, a nu in a tanu do-in, a tanu in a nu do ding a, a teeknu in a monu do-in, a monu in a teeknu do ding hi,” a ci hi.
  </para>
  <para style="p">
    <verse number="54" style="v" />Jesuh in mihonte kiangah zong, “Nitumna lamah meiipi hong kai na muh uh ciangin, ‘Guah hong zu ding hi,’ ci-in thakhatin na genthei pah uh a, tua mah bangin guah hong zu takpi hi.
  </para>
  <para style="p">
    <verse number="55" style="v" />Leitaw lam panin huih hong nun' ciangin, ‘Ni hong sa ding hi,’ na ci uh a, tua mah bangin ni hong sa takpi hi.
  </para>
  <para style="p">
    <verse number="56" style="v" />No a kineihkhem mite aw, vanlelei na et uh ciangin a piangding thu thei na hih uh leh, tuhun thute bang hangin theitheilo na hi uh hiam?” a ci hi.
  </para>
  <para style="p">
    <verse number="57" style="v" />Tua ciangin Jesuh in, “Bang hangin na gamtatna ding uh a manin khen theilo na hi uh hiam?
  </para>
  <para style="p">
    <verse number="58" style="v" />Mi khatpeuh in na tungah thu hong bawlin zumah hong paipih leh, zuma thukhente mai-ah hong kaigawpin, thukhente in palikte kiangah hong apin, palikte in thong sungah a hong koihlohna dingin, na langpa uh tawh na thu uh a sian'theihna dingin na siam tawpun lamkalah hanciam un.
  </para>
  <para style="p">
    <verse number="59" style="v" />Ke'n kong cihin-ah, tua bangin gamta kei le uh cin, na liausum uh na piak khit matengun thong panin na suakta kei ding uh hi,” a ci hi.
  </para>
  <chapter number="13" style="c" />
  <para style="p">
    <verse number="1" style="v" />Tua laitakin tua lai-a om mi pawlkhat in Jesuh kiangah, Galilee mite in Pasian kiangah biakna pia-in a om laitakin Pilat in a thah mite' thu a gen uh hi.
  </para>
  <para style="p">
    <verse number="2" style="v" />Jesuh in amaute kiangah, “Tua bangin hih Galilee mite kithat ahih manin, Galilee midangte khempeuh sangin hih a kithat mite a mawhna uh lianzaw hi, ci-in ngaihsun na hi uh hiam?
  </para>
  <para style="p">
    <verse number="3" style="v" />Hilo hi. Ke'n kong cihin-ah, na mawhna panun na kisik kei uh leh amaute mah bangin note zong na si ding uh hi.
  </para>
  <para style="p">
    <verse number="4" style="v" />Tua ahih kei leh, Siloam Tuibeem gei-a tausang a puk lai-in a den'lup mi sawmlegiatte bangci ngaihsut na hi uh hiam? Hih bangin a sih manun Jerusalem khuasunga a teng midangte sangin a mawhna uh lianzaw hi, ci-in ngaihsun na hi uh hiam?
  </para>
  <para style="p">
    <verse number="5" style="v" />Hilo hi. Ke'n kong cihin-ah, na mawhna panun na kisikkik kei uh leh note zong amaute mah bangin na si ding uh hi,” a ci hi.
  </para>
  <para style="p">
    <verse number="6" style="v" />Tua ciangin Jesuh in amaute kiangah thugentehna khat gen a, “Mi khat in a lolai-ah theikung khat a suansak hi. Theigah a lo dingin a pai ciangin bangmah na gahlo hi.
  </para>
  <para style="p">
    <verse number="7" style="v" />Tua ahih manin amah in a lokhopa kiangah, ‘A beisa kum thum sung theigah lo dingin ka pai zelzel a, ahi zongin gahlo hi. Tua ahih manin phuk in. Bang hangin lo sung mawk nawngkaisak ding ahi hiam?’ ci hi.
  </para>
  <para style="p">
    <verse number="8" style="v" />Tua ciangin lokhopa in, ‘Topa aw, tu kum sung zong hih bangmahin omsaklai phot in. A phung kimkot to-in eklei ka sung ding hi.
  </para>
  <para style="p">
    <verse number="9" style="v" />Kum kik ciangin hong gah leh a hoih hi pah ding hi. Ahi zongin hong gah kei veve leh i phuk ding hi,’ ci-in a dawng hi,” a ci hi.
  </para>
  <para style="p">
    <verse number="10" style="v" />Sabbath ni khatin Jesuh in kikhopna inn khat sungah thu hilhin a om hi.
  </para>
  <para style="p">
    <verse number="11" style="v" />Dawivei numei khat tua lai-ah om a, tua dawi in kum sawmlegiat sung tua numei cina sakin a nung kulsak a, dingtang thei hetloin a om hi.
  </para>
  <para style="p">
    <verse number="12" style="v" />Jesuh in tua numei a muh ciangin a kiangah sam a, “Lawm aw, na natna panin na damta hi,” a ci hi.
  </para>
  <para style="p">
    <verse number="13" style="v" />Tua ciangin numei tungah a khut nga a, thakhat thu-in amah dingtang thei-in Pasian a phatpah hi.
  </para>
  <para style="p">
    <verse number="14" style="v" />Ahi zongin Jesuh in Sabbath ni-in cina a damsakna hangin kikhopna inn ukpa a heh suak a, mite kiangah, “Na a kisep theihna ding hun ni guk sung om hi. Tua hun sungin hong pai-in kidamsak un la, ahi zongin Sabbath ni-in hong pai kei un,” a ci hi.
  </para>
  <para style="p">
    <verse number="15" style="v" />Tua ciangin Topa in amah dawng a, “No a kineihkhem mite aw, note in Sabbath ni mahin zong na bawngte uh ahi a, na late uh ahi zongin a buk panin na khihna khaute uh sutin, tui pia dingin paipih hilo na hi uh hiam?
  </para>
  <para style="p">
    <verse number="16" style="v" />Tua mah bangin Satan in Abraham' suante khat ahi hih numei pen kum sawmlegiat sung hencip hi. Hih a kihencipna panin Sabbath ni-in hih numei khahkhiat ding kilawm hilo ahi hiam?” a ci hi.
  </para>
  <para style="p">
    <verse number="17" style="v" />Hih Jesuh' dawn'na in alangte khempeuh maizumsak a, Jesuh' sep hih na lamdangte khempeuh hangin midang khempeuh a lungdam mahmah uh hi.
  </para>
  <para style="p">
    <verse number="18" style="v" />Tua ciangin Jesuh in, “Pasian' Ukna bang tawh kibang a, bang tawh genteh ding ka hi hiam cih leh:
  </para>
  <para style="p">
    <verse number="19" style="v" />Mi khat in a lo-ah a vawh ankam tang khat tawh kibang hi. Tua ankam tang hong khangin kung golpi hong suak a, vasate in a hiang tungah bu a tom thei uh hi,” a ci hi.
  </para>
  <para style="p">
    <verse number="20" style="v" />Tua ciangin Jesuh in, “Pasian' Ukna bang tawh genteh leuleu ding ka hi hiam cih leh:
  </para>
  <para style="p">
    <verse number="21" style="v" />Nupi khat in annel lom sungah a sawh silngo tawh kibang hi. Tua silngo in a annel lom khempeuh a pawmsak hi,” a ci hi.
  </para>
  <para style="p">
    <verse number="22" style="v" />Tua ciangin khuapite leh khuaneute nawkin Jesuh paisuak a, Jerusalem khua manawhin a paikawmin thu a hilh hi.
  </para>
  <para style="p">
    <verse number="23" style="v" />Tua laitakin mi khat in, “Siapa aw, hotkhiatna a ngah mi tawmno khat bek hi ding ahi hiam?” ci-in a dong hi.
  </para>
  <para style="p">
    <verse number="24" style="v" />Jesuh in amaute kiangah, “Kong kawcik tawnin na lutna dingun hanciam un. Note kiangah kong genin-ah, mi tampi tak in lut ding a hanciam uh hangin lut zolo ding uh hi.
  </para>
  <para style="p">
    <verse number="25" style="v" />Inn neipa hong tho-in kong hong khak ciangin, note kong pualamah dingin kongkhak na kiu ding uh a, ‘Topa aw, kote zong kong hong hon' in,’ na ci ding uh hi. Amah in, ‘Note koilai panin a hong pai na hi uh hiam kong thei kei hi,’ ci-in hong dawng ding hi.
  </para>
  <para style="p">
    <verse number="26" style="v" />Note in, ‘Nangmah tawh anne tuidawn khawmin i om a, ka khuasung uhah thu nong hilh hi,’ na ci ding uh hi.
  </para>
  <para style="p">
    <verse number="27" style="v" />Ahi zongin amah in, ‘Note koi panin a hong pai cih kong thei kei hi. A giloin a gamta note khempeuh aw, kei kiang panin paikhia un,’ hong ci ding hi.
  </para>
  <para style="p">
    <verse number="28" style="v" />Pasian' Ukna sungah Abraham, Isaac, Jakob, leh kamsangte khempeuh a omna mu napi-in, note a pualamah hong kihawlkhiat ciangin tua huna na kahna uh leh na ha gawina uh bangzah takin nasia ding ahi hiam?
  </para>
  <para style="p">
    <verse number="29" style="v" />Nisuahna leh nitumna, leilu leh leitaw lam panin mite hong pai-in Pasian' Ukna sung sabuai kiimah tukhawm ding uh hi.
  </para>
  <para style="p">
    <verse number="30" style="v" />Tua hi a, tuhuna mineute tuahun ciangin milian hi ding a, tuhuna miliante tuahun ciangin mineu hi ding hi,” a ci hi.
  </para>
  <para style="p">
    <verse number="31" style="v" />Tuahun laitakin Farisi mi pawlkhat hong pai-in Jesuh kiangah, “Herod in nang thah hong sawm ahih manin hih lai panin mun dang khatah paikhia in,” a ci uh hi.
  </para>
  <para style="p">
    <verse number="32" style="v" />Jesuh in, “Pai un la, ngia bangin ngian a zang tua Herod kiangah hih bangin va gen un: ‘Tuni leh zing ciang sung dawi hawlkhia-in cina ka damsak ding a, thai ciangin ka nasep ka man ding hi, ci hi,’ va ci un.
  </para>
  <para style="p">
    <verse number="33" style="v" />Ahi zongin tuni, zing leh thai sungteng ka ma nawtsuakin ka pai ding hi. Bang hang hiam cih leh Jerusalem khuasung lobuang mun dangah kamsangpa a kithah ding kilawmlo hi.
  </para>
  <para style="p">
    <verse number="34" style="v" />“Jerusalem, Jerusalem aw, kamsangte na that a, Pasian' hong sawl kamtaite na denglum hi. Akpi in a kha tawh a note a huai mah bangin na mite ka huainuam tawntung a, ahi zongin na ut kei hi.
  </para>
  <para style="p">
    <verse number="35" style="v" />Tu-in na innte kinusiacip ding hi. ‘Topa min tawh a hong pai mipa, Pasian in thupha pia ta hen,’ na cih hun hong tun' matengin kei nong mu nawn kei ding hi,” a ci hi.
  </para>
  <chapter number="14" style="c" />
  <para style="p">
    <verse number="1" style="v" />Sabbath ni khatin Farisi mi upa khat' inn-ah anne dingin Jesuh pai a, mite in amah encik uh hi.
  </para>
  <para style="p">
    <verse number="2" style="v" />Tua laitakin a khut leh a khe a bawk mi khat Jesuh kiangah hong pai a,
  </para>
  <para style="p">
    <verse number="3" style="v" />Jesuh in zong Thukham hilh siate leh Farisi mite kiangah, “Sabbath ni-in cina damsak ding i Thukham in hong hiam, khak hiam?” ci-in a dong hi.
  </para>
  <para style="p">
    <verse number="4" style="v" />Ahi zongin kuamah in dawngloin omcip uh hi. Jesuh in zong tua mipa samin a damsak khit ciangin a ciahsak hi.
  </para>
  <para style="p">
    <verse number="5" style="v" />Tua ciangin Jesuh in amaute kiangah, “Note khatpeuh' tapa ahi a, na bawngtal uh ahi zongin tuikhuk thukpi sungah Sabbath ni-in kia leh, Sabbath ni hinapi-in kaikhia veve ding hilo na hi uh hiam?” a ci hi.
  </para>
  <para style="p">
    <verse number="6" style="v" />Ahi zongin kuamah in hih thu dawng theilo uh hi.
  </para>
  <para style="p">
    <verse number="7" style="v" />Tua annekna-ah a kisam mite pawlkhat, uliante' tutna ding munah a tutnopna uh a muh ciangin amaute kiangah thu khat gen a,
  </para>
  <para style="p">
    <verse number="8" style="v" />“Mopawi khatpeuhah hong kisap ciangin uliante' tutna ding munah tu kei un. Tua pawi siim dingin a kisamte lakah note sangin a ulianzaw khat hong omkha thei ding a,
  </para>
  <para style="p">
    <verse number="9" style="v" />innteekpa in note kiangah, ‘Hih lai-ah amah tusakzaw ni,’ hong ci ding hi. Tua ciangin minautangte' tutna munah maizumpi-in na tusuk ding uh hi.
  </para>
  <para style="p">
    <verse number="10" style="v" />Note pen tua bangin a hong kisap ciangin minautangte' tutna munah na tuzaw un. Innteekpa hong pai-in, ‘Lawm aw, hih tutphah nuamah hong tuzaw in,’ hong ci ding hi. Tua bangin leengla dangte khempeuh lakah hong cih ciangin nang-a' dingin angtan'huai mahmah hi.
  </para>
  <para style="p">
    <verse number="11" style="v" />Bang hang hiam cih leh a kiliansakte khempeuh in niamkhiatna thuak ding uh a, a kiniamkhiatte khempeuh a lianin kibawl ding hi,” a ci hi.
  </para>
  <para style="p">
    <verse number="12" style="v" />Tua ciangin Jesuh in a innteekpa kiangah, “Sun-an nekna-ah ahi a, nitak-an nekna-ah ahi zongin mi na sap ciangin, na lawmte ahi a, na sanggamte ahi a, na behte ahi a, mihau na vengte ahi zongin sam kei in. Amaute in zong anne ding mahin nang hong samkik ding uh a, hih bangin hong sapna hangin na anvakna thaman a ngahkik na hi ding hi.
  </para>
  <para style="p">
    <verse number="13" style="v" />Tua bangin anvakna pawi na bawl ciangin mizawngte, khezawte, khebaite, leh mittawte sam in.
  </para>
  <para style="p">
    <verse number="14" style="v" />Amaute in nang hong thukkik zolo ding uh ahih manin nang-a' dingin a lungdamhuai hong hi ding hi. Bang hang hiam cih leh sihna panin mihoihte a thawhkik hun ciangin Pasian in nang tungah hong thukkik ding hi,” a ci hi.
  </para>
  <para style="p">
    <verse number="15" style="v" />An ne-a a tutpih mite khat in hih thu a zak ciangin Jesuh kiangah, “Pasian' Ukna sungah an ne-a a tu mite bangzahin mi hampha ahi uh hiam?” a ci hi.
  </para>
  <para style="p">
    <verse number="16" style="v" />Jesuh in ama kiangah, “Khatvei mi khat in pawi lianpi khat bawlin mi tampi a sam hi.
  </para>
  <para style="p">
    <verse number="17" style="v" />Annek ding hun ciangin a nasempa sawl a, ‘Tu-in na khempeuh a baihsa-in omkhin ahih manin hong paita un,’ ci-in a khohsa mite a samsak hi.
  </para>
  <para style="p">
    <verse number="18" style="v" />Ahih hangin a khohsa mite in a pai theihlohna ding uh paulap zong ciat uh hi. A masa penpa in, ‘Lo khat ka lei a, ka va et ding kisam ahih manin kong pai thei kei ding hi,’ na ci hi.
  </para>
  <para style="p">
    <verse number="19" style="v" />Adang khat in, ‘Bawngtal kap nga ka lei a, a va sin ding ka hih manin kong pai thei kei ding hi,’ na ci hi.
  </para>
  <para style="p">
    <verse number="20" style="v" />Adang khat leuleu in, ‘Ka zi ding a kila khin phet ahih manin kong pai thei kei ding hi,’ na ci hi.
  </para>
  <para style="p">
    <verse number="21" style="v" />Tua ahih ciangin a nasempa hong ciahin a topa kiangah hih thute hong zasak hi. Tua ciangin innteekpa a heh suak a, a nasempa kiangah, ‘Khuasung kongzing khempeuhah va pai in la, mizawng, khezaw, mittaw, leh khebai mite hong paipih in,’ ci-in a sawl leuleu hi.
  </para>
  <para style="p">
    <verse number="22" style="v" />Tua khit a sawtloin a nasempa in, ‘Topa aw, na cih bangin ka sam khin a, ahi zongin omna ding mun omlai hi,’ a ci hi.
  </para>
  <para style="p">
    <verse number="23" style="v" />Tua ciangin a topa in a nasempa kiangah, ‘Gamsung lamliante leh lamneute-ah va pai in la, ka inn-ah mi a dim theihna dingin mi khempeuh hong paipihmang khin in.
  </para>
  <para style="p">
    <verse number="24" style="v" />Ke'n kong cihin-ah, ka sap masak mite khat beek in ka an ciamkha lo ding uh hi,’ ci hi,” a ci hi.
  </para>
  <para style="p">
    <verse number="25" style="v" />Mi tampi tak in Jesuh hong zui uh a, Jesuh zong kihei-in amaute kiangah,
  </para>
  <para style="p">
    <verse number="26" style="v" />“Kei kiangah a hong pai mite peuhmah in a nu leh a pa, a zi leh a ta, a sanggam numeite leh a sanggam pasalte, leh ama pumpi mahmah a nial ngam kei leh keima nungzui suak theilo ding hi.
  </para>
  <para style="p">
    <verse number="27" style="v" />Ama singlamteh mah puatawmin ka nung hong zuilote, keima nungzui hi theilo hi.
  </para>
  <para style="p">
    <verse number="28" style="v" />Mi khatpeuh in inn lianpi khat lamding a sawm leh, ka zo zo ding hiam cih a theihna dingin a bei dingzah tuat masa hi.
  </para>
  <para style="p">
    <verse number="29" style="v" />Tua bangin tuat masa kei leh tua inn a khuampite a phuhkhit ciangin zawhlohpi-in khawl ding a, tua inn a kizolo a mu mite khempeuh in amah nuihsan ding uh hi.
  </para>
  <para style="p">
    <verse number="30" style="v" />‘Hih mipa in inn lamding kipan napi-in zo zolo hi,’ ci ding uh hi.
  </para>
  <para style="p">
    <verse number="31" style="v" />Galkap tul sawm a nei kumpi khat in galkap tul sawm nih tawh a hong kuan kumpi khat do dingin a kithawi leh, tua kumpipa a dozo ding mahin i hat takpi hiam ci-in ngaihsun masa ding hi.
  </para>
  <para style="p">
    <verse number="32" style="v" />A zo zo ding ahih vet kei leh, tua kumpipa a hong tun' ma, a gamla-ah a om lai-in, ama kiangah kamtaite sawl ding a, kilemna ding thu gensak ding hi.
  </para>
  <para style="p">
    <verse number="33" style="v" />Tua mah bangin mi khat in a neih khempeuh a piakkhiat ngam kei leh keima nungzui suak theilo ding hi.
  </para>
  <para style="p">
    <verse number="34" style="v" />“Ci hoih hi; ahi zongin a alna bei leh i al kiksak theihna ding lampi omlo hi.
  </para>
  <para style="p">
    <verse number="35" style="v" />Lei hoihsakna dingin kizang theilo a, eklei dingin zong kibawl theilo ahih manin paihmawk a kul hi. Tua ahih manin zakna ding bil a neite in za ta un,” a ci hi.
  </para>
  <chapter number="15" style="c" />
  <para style="p">
    <verse number="1" style="v" />Khatvei, Jesuh' thugen a ngai dingin siahdongte leh mawhneite tampi tak a hong pai uh hi.
  </para>
  <para style="p">
    <verse number="2" style="v" />Farisi mite leh Thukham hilh siate phun uh a, “Hih mipa, mawhneite tawh kikhawlin an nangawn nekhawm hi,” a ci uh hi.
  </para>
  <para style="p">
    <verse number="3" style="v" />Tua ahih manin Jesuh in amaute kiangah thugentehna khat gen a,
  </para>
  <para style="p">
    <verse number="4" style="v" />“Note sung panin khatpeuh in tuu za khat nei-in, tua sung panin khat man'suah leh bangcih ding ahi hiam? Lopa ne-in a gamta tuu sawmkualekuate nusia-in, a muh matengin tua a mang tuu khat a zong dingin kuankhia ding hi.
  </para>
  <para style="p">
    <verse number="5" style="v" />A muh ciangin lungdam mahmahin a liangko-ah pua-in ciahpih ding hi.
  </para>
  <para style="p">
    <verse number="6" style="v" />Inn a tun' ciangin a lawmte leh a vengte samin, ‘A mangsa ka tuu mukik ka hih manin ka nuam mahmah hi. Lungdamna pawi bawl ni,’ a ci ding hi.
  </para>
  <para style="p">
    <verse number="7" style="v" />Tua mah bangin kisikkik ding a kisamlo mihoih sawmkualekuate tungah lungdamna sangin mawhnei mi khat a kisikna hangin vantungah lungdamna lianzaw ding hi,” a ci hi.
  </para>
  <para style="p">
    <verse number="8" style="v" />Tua ciangin Jesuh in tua ahih kei leh zong, “Numei khat in sum peek sawm a neih sung panin khat man'suah leh bangcih ding ahi hiam? Meivak vakin, a innsung teng phiatin, a muh matengin mun khempeuh limtakin zong ding hi.
  </para>
  <para style="p">
    <verse number="9" style="v" />A muh ciangin a lawmte leh a vengte samin amaute kiangah, ‘Ka sum man'suahsa mukik ka hih manin ka nuam mahmah hi. Lungdamna pawi bawl ni,’ ci ding hi.
  </para>
  <para style="p">
    <verse number="10" style="v" />Tua mah bangin mawhnei mi khat a kisikkikna hangin Pasian' vantung mite lungdam mahmah uh hi,” a ci hi.
  </para>
  <para style="p">
    <verse number="11" style="v" />Tua ciangin Jesuh in thugentehna khat gen leuleu a, “Mi khat in tapa nih a nei hi.
  </para>
  <para style="p">
    <verse number="12" style="v" />A nauzawpa in, ‘Pa aw, neihsa kei' ngahding tangteng tu-in hong pia in,’ a ci hi. Tua ahih manin a pa in zong, a tate gel a hawmsak hi.
  </para>
  <para style="p">
    <verse number="13" style="v" />Ni tawmkhat khit ciangin a nauzawpa in ama neihsateng zuakin a sum tawh inn panin a gamlapi-ah paikhia a, a sumte a phengzat gawp hi.
  </para>
  <para style="p">
    <verse number="14" style="v" />A sum neih khempeuh a zatmang khit ciangin tua ama omna gamah kialpi tung a, ahi zongin amah in bangmah nei nawnlo hi.
  </para>
  <para style="p">
    <verse number="15" style="v" />Tua ahih manin tua gammite khat kiangah nasem dingin va pai a, a innteekpa in vokcing dingin ama lo-ah a sawl hi.
  </para>
  <para style="p">
    <verse number="16" style="v" />Vokte' begap nekte nangawn a duhgawh ciangdongin om a, ahi zongin kuamah in an pialo hi.
  </para>
  <para style="p">
    <verse number="17" style="v" />A tawpna-ah thu ngaihsun thei a, ‘Ka pa' nasemte khempeuh in gaih zawhlohin an khamval nei uh a, tu-in hih lai-ah gilkialin a puksi ding ka hita hi.
  </para>
  <para style="p">
    <verse number="18" style="v" />Kei kithawi-in ka pa kiangah ka ciah ding a, “Pa aw, Pasian tung leh nangma tungah ka khial khin hi.
  </para>
  <para style="p">
    <verse number="19" style="v" />Na tapa cih dingin zong kilawm nawnlo ka hih manin na nasemte khat bangin hong bawl lel in,” ka ci ding hi,’ a ci hi.
  </para>
  <para style="p">
    <verse number="20" style="v" />Tua ahih manin amah kithawi-in a pa kiangah a ciahkik dingin a pai hi. Ahi zongin inn a tun' ma-in a pa in na galmuh a, hehpihhuaisa mahmah ahih manin va delhin, a tapa ngawng kawi-in a nam hi.
  </para>
  <para style="p">
    <verse number="21" style="v" />A tapa in, ‘Pa aw, Pasian tung leh nangma tungah ka khialkhin hi. Na tapa cih dingin zong ka kilawm nawn kei hi,’ a ci hi.
  </para>
  <para style="p">
    <verse number="22" style="v" />Ahi zongin a pa in a nasemte sam a, ‘Hong manlang un. Puan hoihpen hong la un la silhsak un. A khutme-ah zungbuh butsak un la, a khe-ah khedap zong bulhsak un.
  </para>
  <para style="p">
    <verse number="23" style="v" />Tua ciangin i bawngno limcipen hong go un la, lungdam pawi bawl ni.
  </para>
  <para style="p">
    <verse number="24" style="v" />Bang hang hiam cih leh ka tapa a sisa hong nungta a, ka tapa a mangsa hong tungkik hi,’ a ci hi. Tua ahih manin lungdamna pawi bawl a kipan uh hi.
  </para>
  <para style="p">
    <verse number="25" style="v" />“Tua laitakin a tapa uzaw pen lo kuan hi a, vaiciah inn hong tun' kuan ciangin lamna leh lasakna gingte a za hi.
  </para>
  <para style="p">
    <verse number="26" style="v" />Amah in zong nasemte khat sam a, ‘Bang thu om ahi hiam?’ ci-in a dong hi.
  </para>
  <para style="p">
    <verse number="27" style="v" />‘Na naupa hong tungkik hi. Cidamin hong tungkik ahih manin na pa in i bawngtalno limcipen go hi,’ ci-in a nasempa in a dawng hi.
  </para>
  <para style="p">
    <verse number="28" style="v" />A ta uzaw pen a heh suak mahmah ahih manin innsungah zong hong tum nuamlo hi. Tua ahih manin a pa va pusuakin, a ta hong sungtumna dingin a zol hi.
  </para>
  <para style="p">
    <verse number="29" style="v" />A tapa uzaw in, ‘Tu a beisa hunsung khempeuh, nasemte khat bangin nangma-a' dingin na ka sem a, na thu zong kong nial ngei het kei hi. Tua hinapi, kei bang hong pia ngei na hi hiam? Ka lawmte tawh pawi ka bawlna dingin keel khat nangawn nong pia kei hi.
  </para>
  <para style="p">
    <verse number="30" style="v" />Ahi zongin hih na tapa in na neihsa khempeuh numei paktatte tungah zangmang khin a, hong ciahkik ciangin bawngtalno limcipen na gawh lai hi,’ a ci hi.
  </para>
  <para style="p">
    <verse number="31" style="v" />A pa in, ‘Ka ta aw, nang pen hih lai-ah kei tawh a omkhawm tawntung na hi a, keima neih khempeuh nangma-a' ahi hi.
  </para>
  <para style="p">
    <verse number="32" style="v" />Tu-in na naupa a sisa hong hingkik a, a mangsa hong tungkik ahih manin lungdamin pawi i bawl ding ahi hi,’ ci-in a pa in a dawng hi,” a ci hi.
  </para>
  <chapter number="16" style="c" />
  <para style="p">
    <verse number="1" style="v" />Tua ciangin Jesuh in a nungzuite kiangah, “Sum haupa khat om a, a neihsateng a uk dingin ama khutnuai-ah mi khat a koih hi. Tua a neihsateng a uk dingin a koih mipa in a topa' sumteng phengzat gawp hi, ci-in kikhia hi.
  </para>
  <para style="p">
    <verse number="2" style="v" />A topa in zong amah sam a, ‘Na gamtatna ka zak a bangci thu ahi hiam? Keima neihsa a uk dingin hong koih thei nawnlo ding ka hih manin a beisa hunsungah ka neihsate na zeekna sazian a kimtakin hong pia in,’ a ci hi.
  </para>
  <para style="p">
    <verse number="3" style="v" />Tua ciangin a nasempa in lungngai a, ‘Ka topa in ka nasepna panin hong tawpsak ding ahih manin bangci gamtat ding ka hi hiam? Thatang nasep lah ka ngap kei a, nektawm ding mi kiangah ngetding lah ka maizum hi.
  </para>
  <para style="p">
    <verse number="4" style="v" />Tu'n ka gamtatna ding ka theita hi. Tua ka ngaihsut bangin gamta leng, ka nasepna panin ka tawp ciangin lawm nei-in, amaute in a inn-ah kei hong tungsak ding uh hi,’ ci hi.
  </para>
  <para style="p">
    <verse number="5" style="v" />Tua ahih manin a topa' sum a bate khat khatin sam a, a masa penpa kiangah, ‘Ka topa tungah bangzah ba na hi hiam?’ a ci hi.
  </para>
  <para style="p">
    <verse number="6" style="v" />Amah in, ‘Sathau tambong za nih dim ba ing,’ ci hi. Tua ciangin amah in, ‘Na leibatna lai va la in,’ ci hi; tua ciangin, ‘Na leiba om lai sathau tambong za khat hi. Tu mahmahin tusuk in la, tambong za khatin ciamteh in,’ ci hi.
  </para>
  <para style="p">
    <verse number="7" style="v" />Tua ciangin adang khatpa kiangah, ‘Nang bangzah ba na hi hiam?’ ci-in a dot ciangin, ‘Mangbuh seu za khat ba ing,’ ci hi. Tua ciangin amah in, ‘Na leibatna lai va la in,’ ci hi; tua ciangin, ‘Na leiba om lai seu sawmgiat hi. Seu sawmgiat, ci-in ciamteh in,’ ci hi.
  </para>
  <para style="p">
    <verse number="8" style="v" />A diktatlo nasempa pen ama ngiansiamna hangin a topa in a pakta hi. Bang hang hiam cih leh Pasian thu a zui mite sangin leitung mihingte pen a nasepna uhah ngiansiam zaw uh hi.
  </para>
  <para style="p">
    <verse number="9" style="v" />“Note kiangah kong genin-ah, hih na leitung sum uh a bei ciangin tawntung nuntakna inn-ah hong kilutsak theihna dingin lawm zon'na-in hih leitung sumte na zang un.
  </para>
  <para style="p">
    <verse number="10" style="v" />“A tawmno-ah a diktatte pen a tamah zong diktat uh a, a tawmno-ah a citaklote pen a tamah zong citaklo uh hi.
  </para>
  <para style="p">
    <verse number="11" style="v" />Hih leitung sumte-ah na cihtak kei uh leh kua in no tungah vantung sum hong ap ngam ding ahi hiam?
  </para>
  <para style="p">
    <verse number="12" style="v" />Midangte' neihsa tungah na cihtak kei uh leh, kua in no tungmah nomau gamhluah ding hong ap ngam ding ahi hiam?
  </para>
  <para style="p">
    <verse number="13" style="v" />“To nih' na a semkhawmzo nasem kuamah omlo hi. A to khat mudahin khat it ding a, khat beelin khat a simmawh ding hi. Pasian' na leh leitung sum na na semkhawmzo kei ding uh hi,” a ci hi.
  </para>
  <para style="p">
    <verse number="14" style="v" />Sum a deih phadiak Farisi mite in hih thute a zak uh ciangin Jesuh a nuihsan uh hi.
  </para>
  <para style="p">
    <verse number="15" style="v" />Jesuh in amaute kiangah, “Mite in note a man penin hong ngaihsut theihna dingin na om uh a, ahi zongin Pasian in na lungsimtawng uh a hong thei hi. Bang hang hiam cih leh mihingte in a manpha mahmahin a ngaihsutte pen Pasian in bangmahin simlo hi.
  </para>
  <para style="p">
    <verse number="16" style="v" />“Tuiphumpa Johan' hun ciangdong Moses Thukham leh kamsangte' thugente pen zuih belin kinei a, ahi zongin Pasian' Ukna hangin Lungdamna Thu a kihilh huna kipanin hih thu-ah mi khempeuh hong kituhteh uh hi.
  </para>
  <para style="p">
    <verse number="17" style="v" />Ahi zongin Thukham a neupen themno khat nangawn a maiman' ding sangin van leh lei a man'than' ding olzaw lai hi.
  </para>
  <para style="p">
    <verse number="18" style="v" />“Pasal khat in a zi ma-in numei dang a ten'pih leh tua numei tawh a mawh hi a, a kima numei a ten'pih pasal zong numei tawh a mawh mah ahi hi.
  </para>
  <para style="p">
    <verse number="19" style="v" />“Khatvei, mihau mahmah khat om a, nisimin puan manpha nono silhin, anlim nono ne-in a om hi.
  </para>
  <para style="p">
    <verse number="20" style="v" />Tua ciangin a pumtangin meima a vei, Lazaras a kici mizawng khat zong, mihaupa' kongbiangah hong kikoih a,
  </para>
  <para style="p">
    <verse number="21" style="v" />mihaupa' sabuai tung panin a kia annengte nenuamin a ngak hi. Tua bangin a om laitakin uite hong pai-in a meima hong liahliah sak uh hi.
  </para>
  <para style="p">
    <verse number="22" style="v" />Tua ciangin mizawngpa hong si a, vantunga Abraham kiangah a om dingin vantung mite in a paipih uh hi. Mihaupa zong hong si leuleu-in a kivui hi.
  </para>
  <para style="p">
    <verse number="23" style="v" />Ahi zongin hell khuk sungah gimna thuakin a om hi. A khuadak leh, gamlapi mun khatah Abraham leh Lazaras a omkhawm a galmuh hi.
  </para>
  <para style="p">
    <verse number="24" style="v" />Tua ahih manin nakpi takin kiko a, ‘Pa Abraham aw, kei hong hehpih in. Meiphual sungah omin nakpi takin gimna thuak ka hih manin Lazaras in a khutme dawn tui diahin ka leii hong votsakna dingin hong sawl in,’ a ci hi.
  </para>
  <para style="p">
    <verse number="25" style="v" />Ahi zongin Abraham in, ‘Ka ta aw, leitungah na nuntak laitakun nang nopsakna namkim na ngah laitakin Lazaras in haksatna namkim a thuak hi. Ahi zongin tu-in amah in hih lai-ah nopsakna a ngah laitakin nangmah in haksatna a thuak na hi hi.
  </para>
  <para style="p">
    <verse number="26" style="v" />Tua thamloin, i kikalah kuam thukpi khat om a, hih lai panin nang kiangah hong pai nuamte kuamah pai zolo a, nangma omna panin hih lai-ah zong kuamah hong pai zolo hi,’ ci-in a dawng hi.
  </para>
  <para style="p">
    <verse number="27" style="v" />Tua ciangin mihaupa in, ‘Pa aw, tua bang ahih leh zong, ka inn uhah Lazaras nong sawlsakna dingin ka hong thum hi.
  </para>
  <para style="p">
    <verse number="28" style="v" />Inn-ah nau pasal nga ka nei lai a, ke'n gim ka thuakna hih lai munah hong tun'khakloh teiteina dingun kei' gamtat bangin a gamtatlohna dingun hong hilhsak hen,’ a ci hi.
  </para>
  <para style="p">
    <verse number="29" style="v" />Ahi zongin Abraham in, ‘Na sanggamte a hilh dingin Moses leh kamsangte om uh ahih manin tuate' thugen na ngai ta uh hen,’ a ci hi.
  </para>
  <para style="p">
    <verse number="30" style="v" />Tua ciangin mihaupa in, ‘Pa Abraham aw, tua nong gen zong a kicing khin hi mah hi. Ahi zongin a sisa mi khat hingkikin amaute kiangah va paikik leh a mawhna panun ka naute kisik hamtang ding uh hi,’ a ci hi.
  </para>
  <para style="p">
    <verse number="31" style="v" />Ahi zongin Abraham in, ‘Amaute in Moses leh kamsangte' thu a man'nop kei uh leh, mi khat hong hingkikin amaute kiangah a va gen hangin umsakzo tuanlo ding hi,’ ci-in a dawng hi,” a ci hi.
  </para>
  <chapter number="17" style="c" />
  <para style="p">
    <verse number="1" style="v" />Tua ciangin Jesuh in a nungzuite kiangah, “Mite a puktheihna ding ze-etna hong piang hamtang ding hi. Ahi zongin tua pukna ding a piangsak mipa in gimna ngah ding hi.
  </para>
  <para style="p">
    <verse number="2" style="v" />Hih naupangno khat a khialhna ding a pian'sak sangin a ngawngah an gawina suang lianpi khat khihin tuipi sungah kikhia leh ama-a' dingin hoihzaw thampek ding hi.
  </para>
  <para style="p">
    <verse number="3" style="v" />Note hoihtakin kingaihsun un. Na sanggampa uh no tungah hong khialh leh amah taii un la, a kisik leh a mawhna maisak un.
  </para>
  <para style="p">
    <verse number="4" style="v" />Nikhat sungin sagihvei ciangdong hong khialh hangin zong, a sagihvei mahin no kiangah hong pai-in, ‘Ka kisik hi,’ hong cih nak leh na maisak khin ding uh hi,” a ci hi.
  </para>
  <para style="p">
    <verse number="5" style="v" />Nikhat, sawltakte in Topa kiangah, “Ka upna uh hong liansak in,” a ci uh hi.
  </para>
  <para style="p">
    <verse number="6" style="v" />Topa in, “Ankam tang cia a pha upna nei le uh cin, hih nailung kung kiangah, ‘Kizunglot in la tuipi sungah va po in,’ ci le uh cin na cih bangun piangzo ding hi.
  </para>
  <para style="p">
    <verse number="7" style="v" />“Note khatpeuh in na lo uh hong khawhsak ahi a, na tuu uh a hong cin'sak ahi zongin nasem khat nei le uh cin, inn-ah a hong tun' ciangin, ‘Hong pai in la na an ne pah in,’ na ci uh hiam?
  </para>
  <para style="p">
    <verse number="8" style="v" />Na ci kei uh hi. Ama kiangah, ‘Ka nitak-an ding hong bawl in la, na puan silhin ka annek sungteng hong vil in. Ka man khit ciangin na ne thei ding hi,’ na cizaw uh hi.
  </para>
  <para style="p">
    <verse number="9" style="v" />Tua bangin a sawlteng a sepna hangin a nasempa tungah, ‘Ka nuam mahmah hi,’ ci tuanlo hi.
  </para>
  <para style="p">
    <verse number="10" style="v" />Tua mah bangin note in zong hong kisawlteng na sepkhit uh ciangin, ‘Nasem mawkmawkte mah ihi a, i tavuanteng bek mah a sem khin ihi hi,’ na ci uh hi,” ci-in a dawng hi.
  </para>
  <para style="p">
    <verse number="11" style="v" />Jerusalem khua manawhin Jesuh a pai laitakin Samaria leh Galilee gam kikal tawnin a pai hi.
  </para>
  <para style="p">
    <verse number="12" style="v" />Khuaneu khatah a lut dektak laitakin miphak sawm in a dawntuah uh hi. Jesuh tawh a kigamla munah ding uh a,
  </para>
  <para style="p">
    <verse number="13" style="v" />nakpi takin kiko-in, “Topa Jesuh aw, kote hong hehpih in,” a ci uh hi.
  </para>
  <para style="p">
    <verse number="14" style="v" />Jesuh in amaute a muh ciangin, “Pai un la siampite va kivelsak un,” a ci hi. Amaute a va pai uh ciangin lamkalah a dam uh hi.
  </para>
  <para style="p">
    <verse number="15" style="v" />Amaute sung panin a damlam a kitheih ciangin khat hong lehtai kik a, nakpi takin Pasian a phat hi.
  </para>
  <para style="p">
    <verse number="16" style="v" />Tua ciangin Jesuh' khe mai-ah bokin a lungdamna a ko hi. Hih mipa pen Samaria mi ahi hi.
  </para>
  <para style="p">
    <verse number="17" style="v" />Tua ciangin Jesuh hong paukhia a, “Mihing sawm kidamsak hilo ahi hiam? Adang kuate koi lai-ah om ahi uh hiam?
  </para>
  <para style="p">
    <verse number="18" style="v" />Bang hangin hih gamdang mipa bek Pasian' tungah lungdamna a ko dingin hong kileh ahi hiam?” a ci hi.
  </para>
  <para style="p">
    <verse number="19" style="v" />Tua ciangin Jesuh in ama kiangah, “Tho in la ciah in. Na upna in nang hong damsak hi,” a ci hi.
  </para>
  <para style="p">
    <verse number="20" style="v" />Khatvei Farisi mite pawlkhat in, cik ciangin Pasian' Ukna hun hong tung ding ahi hiam, ci-in Jesuh dong uh a, Jesuh in, “Pasian' Ukna pen mit tawh muhtheihin hong tunglo ding hi.
  </para>
  <para style="p">
    <verse number="21" style="v" />Hih lai-ah om hi, hua lai-ah om hi, cih bangin kuama gentheih hilo hi. Bang hang hiam cih leh note lakah Pasian' Ukna hong om khinzo hi,” ci-in a dawng hi.
  </para>
  <para style="p">
    <verse number="22" style="v" />Tua ciangin Jesuh in nungzuite kiangah, “Nikhat ni ciangin Mihing Tapa nikhat sung bek nangawn na muhnop hun uh hong tung ding a, ahi zongin na mu kei ding uh hi.
  </para>
  <para style="p">
    <verse number="23" style="v" />Mite in, ‘Hih lai-ah om hi,’ hong ci ding uh hi. Ahi zongin amau' cihna mun a en dingin paikhia kei un.
  </para>
  <para style="p">
    <verse number="24" style="v" />Amah hong pai taktak ciangin khuaphialep in van mong khat pan mong khat dong hong taan'zaih mah bangin kitheikim ding hi.
  </para>
  <para style="p">
    <verse number="25" style="v" />Ahi zongin amah in gimna tampi tak thuak masa ding a, ama huna mite in amah nial ding uh hi.
  </para>
  <para style="p">
    <verse number="26" style="v" />Noah hunin uplohpi-in tuiciin a tun' bangin Mihing Tapa zong uploh hun khatin hong tung ding hi.
  </para>
  <para style="p">
    <verse number="27" style="v" />Teembaw sungah Noah lutin Tuiciin in mi khempeuh a sihsak ni ciangdongin tua huna mite in anne zune-in om uh a, mo kipi mo kikha-in a om uh hi.
  </para>
  <para style="p">
    <verse number="28" style="v" />Lot huna mah tawh zong hong kibang ding hi. Tua hun lai-in zong anne zune-in om uh a, sumlei sumzuak, lokho, inn lamin a omom laitakun,
  </para>
  <para style="p">
    <verse number="29" style="v" />Sodom panin Lot a paikhiat ni-in van panin kaat leh meikuang hong kiasuk a, amaute khempeuh a kangtum hi.
  </para>
  <para style="p">
    <verse number="30" style="v" />Mihing Tapa hong kilat ni ciangin zong tua mah tawh hong kibang ding hi.
  </para>
  <para style="p">
    <verse number="31" style="v" />“Tuani a hong tun' ciangin a innkhum zangah a om mipa in a innsunga a om a neihsate a la dingin kumsuk kei hen. Tua mah bangin lo-ah a om mipa zong a inn-ah ciahkik kei hen.
  </para>
  <para style="p">
    <verse number="32" style="v" />Lot' zi na phawk un.
  </para>
  <para style="p">
    <verse number="33" style="v" />A nuntakna a hunuamte in a nuntakna bulpi taanlawh ding a, a nuntakna a taanlawhte in a nuntakna bulpi huzo ding hi.
  </para>
  <para style="p">
    <verse number="34" style="v" />Ke'n kong cihin-ah, tuahun laitakin zanin lupna tungah a lumkhawm mi nih sung panin khat kila-in khat kinusia ding hi.
  </para>
  <para style="p">
    <verse number="35" style="v" />An a sukhawm numei nih, khat kila-in khat kinusia ding hi.
  </para>
  <para style="p">
    <verse number="36" style="v" />Lo a kuankhawm mi nih, khat kila-in khat kinusia ding hi,” a ci hi.
  </para>
  <para style="p">
    <verse number="37" style="v" />Tua ciangin a nungzuite in Jesuh kiangah, “Topa aw, koi laitakah tua thute hong piang ding ahi hiam?” ci-in a dot uh ciangin Jesuh in, “Sapul omna peuhah musane a om mah bangin mi omna peuhah hong piang ding hi,” ci-in a dawng hi.
  </para>
  <chapter number="18" style="c" />
  <para style="p">
    <verse number="1" style="v" />Tua ciangin amaute in thu ngen tawntungin a lungkiat ngeilohna ding uh a hilh nopna-in Jesuh in a nungzuite kiangah thugentehna khat gen a,
  </para>
  <para style="p">
    <verse number="2" style="v" />“Khuapi khat sungah Pasian a zahtaklo, mi zong a donlo thukhen mang khat a om hi.
  </para>
  <para style="p">
    <verse number="3" style="v" />Tua khuasung mahah meigong numei khat zong om a, ama kiangah hong pai tawntungin, ‘Ka thu uh hong khensak in,’ ci-in a thum tawntung hi.
  </para>
  <para style="p">
    <verse number="4" style="v" />Tawlkhat sung thudon loin om a, ahi zongin a nung ciangin, ‘Pasian zahtakloin, mite zong ka donnop kholloh hangin,
  </para>
  <para style="p">
    <verse number="5" style="v" />hih meigongnu in hong nawngkaisak niloh ahih manin, a thu khensak kei leng, hong pai nilohin hong lunggimsak ding hi,’ ci-in ngaihsun hi,” a ci hi.
  </para>
  <para style="p">
    <verse number="6" style="v" />Tua ciangin Topa in, “Hih mihoihlo thukhenpa' kampauna ngaihsun un.
  </para>
  <para style="p">
    <verse number="7" style="v" />A sun a zanin ama tungah a thumthum ama mite' thu a manin Pasian in khensaklo ding ahi hiam? Amaute a huhding kizekaisak ding ahi hiam?
  </para>
  <para style="p">
    <verse number="8" style="v" />Ke'n kong cihin-ah, amaute' thu a manin manlang takin khensak ding hi. Ahi zongin Mihing Tapa hong pai ciangin leitungah amah a um mi a mu ding hiam?” ci-in a genthuah hi.
  </para>
  <para style="p">
    <verse number="9" style="v" />Amaute hoih kisa mahmahin, midang khempeuh a simmawhbawl mite tungah Jesuh in zong thugentehna khat gen a,
  </para>
  <para style="p">
    <verse number="10" style="v" />“Thungen dingin biakinn-ah mi nih a pai uh hi. Khat pen Farisi mi hi a, a khat pen siahdongpa ahi hi.
  </para>
  <para style="p">
    <verse number="11" style="v" />Farisi mipa dingin thu ngen a, ‘Pasian aw, kei pen midangte bangin a huaiham, a thumanlo, numei tungah a mawh mi ka hi kei hi; hua lai-a siahdongpa bang hilo ka hih manin nangma tungah ka nuamna kong pulak hi.
  </para>
  <para style="p">
    <verse number="12" style="v" />Nipikal khatin ni nih sung an ka tang a, ka ngah khempeuh sung panin sawmah khat nang tungah kong pia hi,’ a ci hi.
  </para>
  <para style="p">
    <verse number="13" style="v" />Ahi zongin siahdongpa pen a gamla simah ding a, vantung lamah zong dak ngamloin a dip humin kuncip a, ‘Pasian aw, kei mimawh mi khialpa hong hehpih in,’ ci-in a ngen hi.
  </para>
  <para style="p">
    <verse number="14" style="v" />Ke'n kong cihin-ah, hih mipa pen Pasian tawh a kilemsa-in a inn-ah ciah a, a khatpa pen tua bangin ciahlo hi. Bang hang hiam cih leh a kiliansakte pen kiniamkhiatsuk ding a, a kiniamkhiatte pen a lianin kibawl ding hi,” a ci hi.
  </para>
  <para style="p">
    <verse number="15" style="v" />Jesuh in thupha a piaksak ding a deihna-un mi pawlkhat in a naupangnote nangawn uh Jesuh kiangah hong paipih uh hi. A nungzuite in hih thu a theih uh ciangin amaute na taii uh hi.
  </para>
  <para style="p">
    <verse number="16" style="v" />Ahi zongin Jesuh in naupangnote sam a, “Naupangte hong pai ding khaktan kei un; ka kiangah hong paisak un. Bang hang hiam cih leh naupang a bang mite pen Pasian' Ukna sungah om thei bek hi.
  </para>
  <para style="p">
    <verse number="17" style="v" />Ke'n kong cihin-ah, naupang bangin Pasian' Ukna a manglo peuhmah Pasian' Ukna sungah om theilo ding hi,” a ci hi.
  </para>
  <para style="p">
    <verse number="18" style="v" />Jew mi ulian khat in Jesuh kiangah, “A dik siapa aw, nuntak tawntungna ka ngahna dingin bang hih ding ka hi hiam?” ci-in a dong hi.
  </para>
  <para style="p">
    <verse number="19" style="v" />Jesuh in, “Bang hangin kei midik hong ci na hi hiam? Pasian simloh kuamah a diktatzo omlo hi.
  </para>
  <para style="p">
    <verse number="20" style="v" />Numei tungah mawh kei in; mi that kei in; mi' neihsa gu kei in; zuauthu gen kei in; na nu na pa zahtak in, cihna thukhamte theilo na hi hiam?” a ci hi.
  </para>
  <para style="p">
    <verse number="21" style="v" />Tua ciangin amah in, “Ka neutunga kipanin hih thukhamte khempeuh ka zuihsa ahi hi,” ci-in a dawng hi.
  </para>
  <para style="p">
    <verse number="22" style="v" />Jesuh in hih thu a zak ciangin ama kiangah, “Na khat na kisam lai hi. Na neihsa khempeuh zuak in la, mizawngte tungah na sum khotte pia in. Tua hi leh vantungah na hau ding hi. Tua khit ciangin ka nung hong zui in,” a ci hi.
  </para>
  <para style="p">
    <verse number="23" style="v" />Ahi zongin tua mipa in hih thu a zak ciangin amah hau mahmah ahih manin a dah a suak hi.
  </para>
  <para style="p">
    <verse number="24" style="v" />Jesuh in ama dahna a muh ciangin, “Pasian' Ukna sungah mihaute a lutding bangzah takin haksa ahi hiam?
  </para>
  <para style="p">
    <verse number="25" style="v" />Pasian' Ukna sungah mihau khat a lutding sangin phim bilvang sungah kalaoh khat a lutding baihzaw lai hi,” a ci hi.
  </para>
  <para style="p">
    <verse number="26" style="v" />Tua thu a za mite in, “Tua bang ahih leh kua in hotkhiatna ngahzo ding ahi hiam?” ci-in a dong uh hi.
  </para>
  <para style="p">
    <verse number="27" style="v" />Ahi zongin Jesuh in, “Mihingte' hih zawhloh pen Pasian in hihzo hi,” ci-in a dawng hi.
  </para>
  <para style="p">
    <verse number="28" style="v" />Tua ciangin Peter in, “Ko zong ka inn ka lo uh nusia-in nang ka hong zui uh hi,” a cih ciangin
  </para>
  <para style="p">
    <verse number="29" style="v" />Jesuh in amaute kiangah, “A mantakin kong genin-ah, Pasian' Uk ding a deihna hangin a inn a lo, a zi a ta, a nu a pa, ahih kei leh a sanggamte a nusiate in,
  </para>
  <para style="p">
    <verse number="30" style="v" />tuhunin a zah tampi, leh hong tungding hunah nuntak tawntungna a ngahlo ding kuamah omlo hi,” a ci hi.
  </para>
  <para style="p">
    <verse number="31" style="v" />Tua ciangin Jesuh in nungzui sawmlenihte a tuamin paikhiatpihin amaute kiangah, “Tu-in Jerusalem khua-ah a pai ding ihi a, kamsangte in Mihing Tapa' thu a gelh khempeuh, tua lai munah a hong tung ding hi.
  </para>
  <para style="p">
    <verse number="32" style="v" />Pasian in Gentail mite' khutsungah amah ap ding a, amaute in zahpihin, simmawhin, cilphih ding uh hi.
  </para>
  <para style="p">
    <verse number="33" style="v" />Tua ciangin amah satin that ding uh a, ahi zongin a ni thum ni-in hingkik ding hi,” a ci hi.
  </para>
  <para style="p">
    <verse number="34" style="v" />Ahi zongin nungzuite in hih ama thugente tel zolo uh hi. Amaute' tel zawhloh dingin kihem gen ahih manin, Jesuh' gente bang a cihnopna ahi hiam, ci-in a thei kei uh hi.
  </para>
  <para style="p">
    <verse number="35" style="v" />Jerikho khua kiang Jesuh a tun' ciangin lampi gei-ah khutdawh-a ngen mittaw khat a na tu hi.
  </para>
  <para style="p">
    <verse number="36" style="v" />Mihon a paina a zak ciangin bang ahi hiam, ci-in a dong hi.
  </para>
  <para style="p">
    <verse number="37" style="v" />Mite in, “Nazareth khuami Jesuh hong pai hi,” a na ci uh hi.
  </para>
  <para style="p">
    <verse number="38" style="v" />Tua ciangin nakpi takin amah kiko a, “David' suan Jesuh aw, kei hong hehpih in,” a na ci hi.
  </para>
  <para style="p">
    <verse number="39" style="v" />A mai-a om mite in amah taii uh a, pau kei in, ci-in a kham uh hi. Ahi zongin amah kinakko semsem a, “David' suanpa aw, kei hong hehpih in,” ci veve hi.
  </para>
  <para style="p">
    <verse number="40" style="v" />Tua ahih manin Jesuh zong khawl a, ama kiangah mittawpa a kipaipihna dingin thu a pia hi. A geinai hong tun' ciangin Jesuh in,
  </para>
  <para style="p">
    <verse number="41" style="v" />“Bang kong hihsak ding deih na hi hiam?” ci-in a dot ciangin, “Topa aw, khua ka mukik thei nuam hi,” ci-in a dawng hi.
  </para>
  <para style="p">
    <verse number="42" style="v" />Tua ciangin Jesuh in, “Na upna in nang hong damsak khinta hi,” a ci hi.
  </para>
  <para style="p">
    <verse number="43" style="v" />Amah in zong thakhatin khua muthei pah a, Jesuh zui-in Pasian tungah a lungdamna a ko hi. Mihonpite in zong a muh ciangin a vekpi-un Pasian a phat uh hi.
  </para>
  <chapter number="19" style="c" />
  <para style="p">
    <verse number="1" style="v" />Jerikho khua-ah Jesuh lut a, a paisuak dingin khuasung a nawk laitakin,
  </para>
  <para style="p">
    <verse number="2" style="v" />Zakkhias a kici siahdong ukpa khat na om a, amah mihau khat ahi hi.
  </para>
  <para style="p">
    <verse number="3" style="v" />Amah in Jesuh kua hiam cih a muhna dingin hanciam hi; ahi zongin amah mi tuntom khat ahih manin mihon lakah a mu zo kei hi.
  </para>
  <para style="p">
    <verse number="4" style="v" />Tua ahih manin amah na matai a, Jesuh a muhtheihna dingin a totna ding lampi gei-a theithek kung tungah a na kah hi.
  </para>
  <para style="p">
    <verse number="5" style="v" />Jesuh, tua mun a tun' ciangin khuadak to-in ama kiangah, “Zakkhias aw, manlangin hong kumsuk in. Na inn-ah tuzan kong taam ding hi,” a ci hi.
  </para>
  <para style="p">
    <verse number="6" style="v" />Tua ahih manin Zakkhias zong hong kum mengmeng a, lungdam mahmahin a inn-ah Jesuh a tungsak hi.
  </para>
  <para style="p">
    <verse number="7" style="v" />Hih thu a thei mi khempeuh phun uh a, “Mimawhpa' inn-ah a giak dingin Jesuh a pai hi,” a ci uh hi.
  </para>
  <para style="p">
    <verse number="8" style="v" />Tua ciangin Zakkhias dingin Topa kiangah, “Topa aw, ka neihsa a kimkhat mizawngte tungah ka pia ding hi. Mi khatpeuh khemin a na ka laksak leh a zah li-in ka lohkik ding hi,” a ci hi.
  </para>
  <para style="p">
    <verse number="9" style="v" />Tua ciangin Jesuh in ama kiangah, “Tuni-in hih innkuan in hotkhiatna a ngah hi. Hih mipa pen Abraham' suante khat zong hi lai hi.
  </para>
  <para style="p">
    <verse number="10" style="v" />Bang hang hiam cih leh a mangthangte a zong ding leh a honkhia dingin Mihing Tapa a hong pai ahi hi,” a ci hi.
  </para>
  <para style="p">
    <verse number="11" style="v" />Jesuh pen Jerusalem khua a tung dektak hi a, Pasian' Ukna hun hong tung kuanta ding hi, ci-in mite in zong ngaihsun uh ahih manin, mite in ama thugen a na ngaih laitakun Jesuh in amaute kiangah thugentehna khat genthuah lai a,
  </para>
  <para style="p">
    <verse number="12" style="v" />“Khatvei, ulian khat om a, kumpi za a lakkhit ciangin a ciahkik dingin gamlapi gamah a pai dingin a dingkhia hi.
  </para>
  <para style="p">
    <verse number="13" style="v" />A din'khiat ma-in ama nasem mihing sawmte sam a, amaute tungah sum za khat ciat pia-in, ‘Ka omloh sungin hih sumte tawh na siam bang bangun sum na bawl ciat un,’ ci-in a vaikhak hi.
  </para>
  <para style="p">
    <verse number="14" style="v" />Ahi zongin ama gammite in hih ulianpa mudah uh ahih manin ama nungah kamtai sawl uh a, ‘Ka kumpi dingun nang kong deih kei uh hi,’ cisak uh hi.
  </para>
  <para style="p">
    <verse number="15" style="v" />“Ahi zongin hih ulianpa kumpi za ngahsa-in hong tun'kik ciangin, sum a ap a nasemte in bangzah ciat a na meetsak uh hiam ci-in a theihna dingin a kiangah a nasemte hong paina dingun thu a pia hi.
  </para>
  <para style="p">
    <verse number="16" style="v" />A nasem khat hong pai masa a, ‘Topa aw, nong sum piak za khat tawh tul khat ka meetsak hi,’ hong ci hi.
  </para>
  <para style="p">
    <verse number="17" style="v" />Amah in, ‘Hoih mahmah hi; nang pen nasem gina na hi hi. Thuneu-ah citak na hih manin khuapi sawm na uk ding hi,’ a ci hi.
  </para>
  <para style="p">
    <verse number="18" style="v" />Tua ciangin a nasem nihnapa hong pai a, ‘Topa aw, nong sum piak za khat tawh za nga ka meetsak hi,’ hong ci hi.
  </para>
  <para style="p">
    <verse number="19" style="v" />Amah in, ‘Khuapi nga na uk ding hi,’ a ci hi.
  </para>
  <para style="p">
    <verse number="20" style="v" />Tua ciangin a nasem dang khat hong pai a, ‘Topa aw, hih lai-ah na sum za khat om hi. Mainul khat tawh tunin ka selcip hi.
  </para>
  <para style="p">
    <verse number="21" style="v" />Nang pen mi sit hak khat na hih manin kong kihta hi. Sum lam lopi-in sum deihpa na hi a, lokho lopi-in an la nuampa na hi hi,’ a hong ci hi.
  </para>
  <para style="p">
    <verse number="22" style="v" />A topa in ama kiangah, ‘Nasem ginalopa aw, nangma kampau mah tawh nang na kiman hi. Sum lam lopi-in sum ka deihlam, lokho lopi-in an la nuamin, mi sit hak ka hihlam nong thei hi.
  </para>
  <para style="p">
    <verse number="23" style="v" />Tua bangin hong thei na hih leh bang hangin sumkholna-ah ka sumte na koihlo na hi hiam? Na koih hi lecin, kong tun'kik ciangin a pi leh a meet kigawm ka ngahkik ding hi,’ a ci hi.
  </para>
  <para style="p">
    <verse number="24" style="v" />Tua ciangin a kiangah a ding a nasemte kiangah, ‘Ama tung panin a sum za khat la un la, sum tul khat a nei nasempa tungah pia un,’ a ci hi.
  </para>
  <para style="p">
    <verse number="25" style="v" />Amaute in a topa kiangah, ‘Topa aw, amah in sum tul khat neikhin hilo ahi hiam?’ a ci uh hi.
  </para>
  <para style="p">
    <verse number="26" style="v" />A topa in, ‘Ke'n kong cihin-ah, a neisate tungah kipiathuah ding a, ahi zongin a neilote tung panin themkhat a neihsun nangawn kilaksak ding hi.
  </para>
  <para style="p">
    <verse number="27" style="v" />Tu-in, kumpi dingin kei a hong deihlo ka galte pen hih lai-ah hong paipih un la, keima muhna-ah that un,’ ci hi,” a ci hi.
  </para>
  <para style="p">
    <verse number="28" style="v" />Jesuh in hih thuteng a genkhit ciangin amah masa-in Jerusalem khua manawhin a paisuak hi.
  </para>
  <para style="p">
    <verse number="29" style="v" />Oliv Mual tunga a om Bethfage leh Bethany khuanai a tun' ciangin a nungzuite nih masawlin
  </para>
  <para style="p">
    <verse number="30" style="v" />amaute kiangah, “Mai-a om khua-ah va pai un. A khuasung na lut uh ciangin kuamah a tuan' ngei nailohna lano khat khau a kikhih na mu ding uh hi. A khau sut un la, hih lai-ah hong kai un.
  </para>
  <para style="p">
    <verse number="31" style="v" />Mi khatpeuh in, ‘Bang hangin sut na hi uh hiam?’ hong cih leh, ‘Topa in deih hi,’ ci-in dawng un,” ci-in a vaikhak hi.
  </para>
  <para style="p">
    <verse number="32" style="v" />Amaute gel zong paipah uh a, Jesuh' gen bang teekteek mahin a na om hi.
  </para>
  <para style="p">
    <verse number="33" style="v" />A la khau a sut laitakun la neite in, “Bang hangin sut na hi uh hiam?” ci-in a dot ciangin,
  </para>
  <para style="p">
    <verse number="34" style="v" />“Topa in deih hi,” ci-in a dawng uh hi.
  </para>
  <para style="p">
    <verse number="35" style="v" />Amaute in Jesuh kiangah a la paipih uh a, a lano tungah a puan uh phahin Jesuh a tuangsak uh hi.
  </para>
  <para style="p">
    <verse number="36" style="v" />La tungah tuangin Jesuh a pai laitakin a lampi tungah mite in a puante uh na phah uh hi.
  </para>
  <para style="p">
    <verse number="37" style="v" />Jerusalem khua a tun'kuan, Oliv Mual-a lam suktuah a kipatna panin Jesuh' nung a zui mihonpite khempeuh in amau muhsa na lamdang liante hangin, nakpi takin a gingin Pasian' tungah lungdamna ko-in amah phatding kipan uh a,
  </para>
  <para style="p">
    <verse number="38" style="v" />“Pasian in Topa' tangin a hong pai kumpipa, thupha pia ta hen. Vantungah nopna om hen la, Pasian' min thang ta hen,” ci-in a awng uh hi.
  </para>
  <para style="p">
    <verse number="39" style="v" />Tua ciangin mihon lak panin Farisi mi pawlkhat in Jesuh kiangah, “Sia aw, hih bangin a awng na nung hong zuite kham in,” a cih ciangin
  </para>
  <para style="p">
    <verse number="40" style="v" />Jesuh in, “Ke'n kong cihin-ah, hih mite in hong phatloin khawl ta le uh zong, hih lamdunga suangte in phatin awng veve ding uh hi,” ci-in a dawng hi.
  </para>
  <para style="p">
    <verse number="41" style="v" />Jerusalem khua hong nai semsem a, a khuapi a muh ciangin Jesuh in tamlawh a,
  </para>
  <para style="p">
    <verse number="42" style="v" />“Nopsak tawntung theihna ding bang kisam hiam, ci-in tuni-in thei lecin ut mahmah ing. Ahi zongin nang na theithei kei hi.
  </para>
  <para style="p">
    <verse number="43" style="v" />Na kimkotah na galte in a pan'mun ding uh hong to-in, hong umcihin hong nehcih hun hong tung ding hi.
  </para>
  <para style="p">
    <verse number="44" style="v" />Nang leh na kulh sunga om mi khempeuh hong sumai ding uh a, a omna ngei munah suang khat zong om nawnlo ding hi. Hih bang a pian'na pen nang a hu dingin Pasian hong pailam na phawklohna hang ahi hi,” a ci hi.
  </para>
  <para style="p">
    <verse number="45" style="v" />Tua ciangin biakinn sungah Jesuh lutin a sunga om sumbukte hawlkhiat ding kipan a,
  </para>
  <para style="p">
    <verse number="46" style="v" />“‘Ka inn pen thungetna inn kici ding hi,’ ci-in Pasian in a genna thu Lai Siangtho sungah kigelh hi. Ahi zongin note in gutate' bukna phualpi na suaksak uh hi,” ci-in amaute kiangah a gen hi.
  </para>
  <para style="p">
    <verse number="47" style="v" />Jesuh in nisimin biakinn sungah thu a hilh hi. Siampi liante, Thukham hilh siate, leh upate in amah thatnuam uh hi;
  </para>
  <para style="p">
    <verse number="48" style="v" />ahi zongin mi khempeuh in a thugente mal khat zong khahsuah nuamloin a thu ngai tawntung uh ahih manin a suktheihna ding uh a hun om theilo hi.
  </para>
  <chapter number="20" style="c" />
  <para style="p">
    <verse number="1" style="v" />Nikhat, Jesuh in biakinntual sungah mite kiangah thu hilhin, Lungdamna Thu genin a om laitakin, siampi liante, Thukham hilh siate, leh upate hong paikhawm uh a,
  </para>
  <para style="p">
    <verse number="2" style="v" />Jesuh kiangah, “Kua' thu tawh hih bangin gamta a, kua in thu hong pia ahi hiam, hong gen dih in,” ci-in a dot uh ciangin
  </para>
  <para style="p">
    <verse number="3" style="v" />Jesuh in, “Kei zong thu khat ka hong dong ding hi. Hong gen dih un.
  </para>
  <para style="p">
    <verse number="4" style="v" />Johan' tuiphumna pen Pasian' tung panin thu ngah ahi hiam, ahih kei leh mihing tung panin thu ngah ahi hiam?” ci-in a dawng hi.
  </para>
  <para style="p">
    <verse number="5" style="v" />Tua ciangin amaute khatlekhat kikum uh a, “Pasian' tung panin thu ngah hi,” ci lehang, “Bang hangin ama thu umlo na hi uh hiam?” hong ci ding a,
  </para>
  <para style="p">
    <verse number="6" style="v" />“Mihing tung panin a ngah hi,” ci leuleu lehang, Johan pen kamsang taktak hi, ci-in mi khempeuh in um uh ahih manin suang tawh hong denglum ding uh hi, a kici uh hi.
  </para>
  <para style="p">
    <verse number="7" style="v" />Tua ahih manin Johan' tuiphumna pen kua thu tawh hiam, cih thei kei ung, ci-in a dawng uh hi.
  </para>
  <para style="p">
    <verse number="8" style="v" />Tua ciangin Jesuh in amaute kiangah, “Hih bangin ka nasepnate kua' thu tawh ka sep hiam cih kei zong kong gen kei ding hi,” a ci hi.
  </para>
  <para style="p">
    <verse number="9" style="v" />Tua ciangin Jesuh in mite kiangah thugentehna khat gen a, “Mi khat in lo zuanin leenggui suan a, lo khawhlawhte khawhlawh sakin, amah gamdangah pai-in sauveipi a tam hi.
  </para>
  <para style="p">
    <verse number="10" style="v" />Leenggah min hun a tun' ciangin ama ngahzah tangding a va la dingin lo khawhlawhte kiangah a nasemte khat a sawl hi. Ahi zongin lo khawhlawhte in amah na satgawp uh a, khut hawmguakin a ciahsak uh hi.
  </para>
  <para style="p">
    <verse number="11" style="v" />Tua ciangin nasem dang khat sawl leuleu a, lo khawhlawhte in tuapa zong na satgawpin maizumsak gawp uh a, khut hawmguak mahin a ciahsak uh hi.
  </para>
  <para style="p">
    <verse number="12" style="v" />Tua ciangin a thumveina dongin a nasem dang khat mah sawl leuleu a, lo khawhlawhte in amah zong na liamsak gawpin na sawnkhia uh hi.
  </para>
  <para style="p">
    <verse number="13" style="v" />Tua ciangin leenggah loneipa in, ‘Bang cih ding ka hi hiam? Ka it mahmah ka tapa ka sawl ding hi. Amaute in amah na zahtakbawl khading uh hi,’ a ci hi.
  </para>
  <para style="p">
    <verse number="14" style="v" />Ahi zongin lo khawhlawhte in a tapa a muh uh ciangin khatlekhat in, ‘Hihpa, a gamhluah dingpa ahi hi. Ama gamhluah ding teng i ngahtheihna dingin amah that ni,’ a ci uh hi.
  </para>
  <para style="p">
    <verse number="15" style="v" />Tua ahih manin amaute in lo nawlah amah sawnkhia-in a that uh hi. “Tua ahih leh loneipa in hih lo khawhlawhte bang cih ding ahi hiam?
  </para>
  <para style="p">
    <verse number="16" style="v" />Amah hong pai-in hih lo khawhlawhte that ding a, midangte khawhlawhsak ding hi,” a ci hi. Amaute in hih thu a zak uh ciangin, “Hih bangin piang kei ta peuhhen,” a ci uh hi.
  </para>
  <para style="p">
    <verse number="17" style="v" />Tua ciangin Jesuh in amaute enin, “‘Innlamte in a nilkhiat suang pen innkiu suang bulpi suak khinta hi,’ ci-in Lai Siangtho in a gen pen bang a cihnopna ahi hiam?
  </para>
  <para style="p">
    <verse number="18" style="v" />Tua suang tungah a kia mi khempeuh kizangawp ding a, mi khatpeuh tungah tua suang a kiat leh zong dengvuigawp ding hi,” a ci hi.
  </para>
  <para style="p">
    <verse number="19" style="v" />Jesuh in hih thugentehna a gen pen amaute a cihnopna hi, ci-in Thukham hilh siate leh siampi liante in thei uh ahih manin Jesuh manpah nuam uh hi; ahi zongin mihonte kihta uh ahih manin manpah ngamlo uh hi.
  </para>
  <para style="p">
    <verse number="20" style="v" />Tua ahih manin a hunhoih ngakin vil gige uh a, ukna aana a neite' khutsungah Jesuh a aptheihna dingun ama kampau tawh a mat nopna-un, lungsim takpi tawh thudong a va kineihkhem dingin mi pawlkhat thukan dingin a cial uh hi.
  </para>
  <para style="p">
    <verse number="21" style="v" />Hih thukante in Jesuh kiangah, “Sia aw, na thuhilhnate leh na thugente man mahmah hi. Nang in miliante zahtakbawl tuanloin, Pasian' thu a mantakin na hilhna ka thei uh hi.
  </para>
  <para style="p">
    <verse number="22" style="v" />Rom Kumpipa Sisar' tungah siah i piak ding a kilawm mah ahi hiam, kilawmlo ahi hiam?” ci-in a dong uh hi.
  </para>
  <para style="p">
    <verse number="23" style="v" />Ahi zongin Jesuh in amau' ngianbawlna thei ahih manin,
  </para>
  <para style="p">
    <verse number="24" style="v" />“Sum peek khat hong lak dih un. Hih sum tunga om lim leh min kua-a' ahi hiam?” a cih ciangin, “Kumpipa' lim leh min hi,” ci-in a dawng uh hi.
  </para>
  <para style="p">
    <verse number="25" style="v" />Tua ciangin Jesuh in, “Tua ahih leh, Kumpipa-a' teng Kumpipa tungah na pia un la, Pasian-a' teng Pasian' tungah na pia un,” a ci hi.
  </para>
  <para style="p">
    <verse number="26" style="v" />Ama kampauna tawh mihon lak panin a matna dingun thu om theilo ahih manin ama thudawn'na hangin lamdangsa-in a om khikhe uh hi.
  </para>
  <para style="p">
    <verse number="27" style="v" />Tua ciangin, “Thawhkikna omlo hi,” a ci mi pawlkhat Jesuh kiangah hong pai uh a,
  </para>
  <para style="p">
    <verse number="28" style="v" />“Sia aw, Moses in eite-a' dingin ngeina khat hong koihsak a, ‘Mi khat in ta neiloin a zi a sihsan leh, tua a sipa' khang a kizop theihna dingin a naupa in tua meigongnu ten'pih ta hen,’ ci hi.
  </para>
  <para style="p">
    <verse number="29" style="v" />Khatvei, unau pasal sagih om hi. A u pen in zi nei a, ta neiloin a si hi.
  </para>
  <para style="p">
    <verse number="30" style="v" />Tua ciangin a naupa in ten'pih a,
  </para>
  <para style="p">
    <verse number="31" style="v" />tua banah a nausawn in ten'pih leuleu hi. Tua bangin a unau sagih dongin ten'pih uh a, ta neilo vive-in a si khin uh hi.
  </para>
  <para style="p">
    <verse number="32" style="v" />A tawpna-ah numei zong hong si hi.
  </para>
  <para style="p">
    <verse number="33" style="v" />A unau sagih mahin hihnu ten'pih ciat khin uh ahih manin thawhkik ni ciangin hih numei pen a kua pen' zi hi ding ahi hiam?” ci-in a dong uh hi.
  </para>
  <para style="p">
    <verse number="34" style="v" />Tua ciangin Jesuh in, “Tu huna hih leitung mite in numei leh pasal kiten'na nei uh hi.
  </para>
  <para style="p">
    <verse number="35" style="v" />Ahi zongin sihna panin thokikin a hong tungding hunah a nungta dingin a kilawm mite in kiten'na cihte neilo uh hi.
  </para>
  <para style="p">
    <verse number="36" style="v" />Amaute pen vantung mi tawh kibang uh a, sithei nawnlo uh hi. Sihna panin a thokik khinte ahih manin amaute pen Pasian' tate ahi uh hi.
  </para>
  <para style="p">
    <verse number="37" style="v" />Tua thamloin Moses in zong misite a thawhkikna thu teltakin hong lak hi. Sawlpang kuang thu a genna munah Topa pen, ‘Abraham Pasian, Isaac Pasian, Jakob Pasian,’ ci-in a na gen hi.
  </para>
  <para style="p">
    <verse number="38" style="v" />Amaute khempeuh hing uh ahih manin, Pasian pen mihingte' Pasian hi a, misite' Pasian hilo hi, a cihnopna ahi hi,” ci-in a dawng hi.
  </para>
  <para style="p">
    <verse number="39" style="v" />Tua ciangin Thukham hilh siate pawlkhat in, “Sia aw, na dawn'na hoih mahmah hi,” a ci uh hi.
  </para>
  <para style="p">
    <verse number="40" style="v" />Tua ahih manin Saddusi mite in thu a dong ngam nawn kei uh hi.
  </para>
  <para style="p">
    <verse number="41" style="v" />Ahi zongin Jesuh in amaute kiangah, “Bang hangin Thukham hilh siate in Khrih pen David' suan hi, ci zenzen ahi uh hiam?
  </para>
  <para style="p">
    <verse number="43" style="v" />Bang hang hiam cih leh David mahmah in La Bu sungah, ‘Topa in keima Topa tungah thu gen a: Na galte, na khenuai-ah ka koih matengin ka taklamah tu in,’ ci hi.
  </para>
  <para style="p">
    <verse number="44" style="v" />David in Khrih pen, ‘Topa,’ ci ahih manin bang hangin Khrih pen David' suan hi thei ding ahi hiam?” a ci hi.
  </para>
  <para style="p">
    <verse number="45" style="v" />Tua ciangin Jesuh in mi khempeuh zakin a nungzuite kiangah,
  </para>
  <para style="p">
    <verse number="46" style="v" />“Thukham hilh siate na batkhak lohna dingun kidawm un. Amaute in puantualpi silhnuam uh a, mihon lakah a kizahtak hopih ding deihin, kikhopna innsung leh pawi lakah a om uh ciangin uliante' tutna mun hoihte bekah tunuam uh hi.
  </para>
  <para style="p">
    <verse number="47" style="v" />Meigong numeite tungah nuamtaksa-in, khemin a neihsateng uh laksak uh a, mite in mihoih a sakna ding uh a deihna-un thu saupipi a ngen uh hi. Amau' kineihkhemna tawh kizui-in a gimthuak ding uh lianzaw ding hi,” a ci hi.
  </para>
  <chapter number="21" style="c" />
  <para style="p">
    <verse number="1" style="v" />Jesuh a khuadak leh mihaute in biakinn sumkuang sungah a letsong uh a khiatna,
  </para>
  <para style="p">
    <verse number="2" style="v" />leh a zawng meigong khat in zong sumnen tang nih a khiat a mu hi.
  </para>
  <para style="p">
    <verse number="3" style="v" />Tua ciangin amah in, “Ke'n kong cihin-ah, hih a zawng meigongnu in a dangte khempeuh sangin tamzaw a khia hi.
  </para>
  <para style="p">
    <verse number="4" style="v" />Bang hang hiam cih leh adangte in a zatval uh sumte a khia uh ahi hi. Ahi zongin hih numei a zawng mahmah hinapi-in a nuntakna ding khempeuh a khia khin ahi hi,” a ci hi.
  </para>
  <para style="p">
    <verse number="5" style="v" />Mi pawlkhat in suang hoih mahmahte tawh kilamin tua biakinn hoihin a thupi mahmahna leh Pasian tungah letsong tampi a kipiaknate a gen uh ciangin Jesuh in,
  </para>
  <para style="p">
    <verse number="6" style="v" />“Tu-a na muh uh hih nate khempeuh a siatgawp ding hun hong tung ding hi. Inn lamna-a a kiciang suangte a kithuapin a om nangawn om nawnloin kiphelkekmang ding hi,” a ci hi.
  </para>
  <para style="p">
    <verse number="7" style="v" />Tua ciangin amaute in, “Cik ciangin hih thu hong piang ding a, hih thu a pian'ding ciangin bang lim hong om ding ahi hiam?” ci-in a dot uh ciangin
  </para>
  <para style="p">
    <verse number="8" style="v" />Jesuh in, “Kidawm un la, mi' khemsa-in ta kei un. Bang hang hiam cih leh keimah a kineih mi tampi hong pai ding uh a, ‘Keimah, Khrih ka hi hi; a hun hong tungta hi,’ hong ci ding uh hi. Tua bang mite' nung zuikha kei un.
  </para>
  <para style="p">
    <verse number="9" style="v" />Gal thu ahi a, gam kilumletna ding thu ahi zongin na zak uh ciangin lau kei un. Hih bang thute a hong piang masa ding mah hi a, ahi zongin beina ding hong naita hi, a cihnopna hi nailo hi,” a ci hi.
  </para>
  <para style="p">
    <verse number="10" style="v" />Tua ciangin Jesuh in a thugen zomlai a, “Gam khat leh gam khat hong kido-in, kumpi khat leh kumpi khat hong kido ding hi.
  </para>
  <para style="p">
    <verse number="11" style="v" />Mun khempeuhah nakpi takin zin hong lingin, kialpi leh pulnatna zong hong tung ding hi. A kihtakhuai a tuamtuamte leh lim lianpipi vanah hong kilang ding hi.
  </para>
  <para style="p">
    <verse number="12" style="v" />Ahi zongin hihte khempeuh hong pian'ma-in keima hangin note hong kimanin hong kibawlsia ding hi. Kikhopna innte-ah thusitna thuakin thongah khiatdingin hong ki-ap ding a, ukpite leh kumpite mai-ah hong kipaipih ding hi.
  </para>
  <para style="p">
    <verse number="13" style="v" />Hih hun sung pen note in Lungdamna Thu na gentheihna ding uh hunhoih ahi hi.
  </para>
  <para style="p">
    <verse number="14" style="v" />Tua hun ciangin eite in bangci gen ding cih lunghihmawhin nei kei un.
  </para>
  <para style="p">
    <verse number="15" style="v" />Bang hang hiam cih leh tua hun ciangin note' gending thu leh pilna kong guan' ding a, na galte uh khat beek in note' thugen hong nialzo loin, zong hong sel zolo ding uh hi.
  </para>
  <para style="p">
    <verse number="16" style="v" />Na nu na pate, na sanggamte, na behte, leh na lawmte mahmah un note hong khia ding a, note pawlkhat in thahna na thuak ding uh hi.
  </para>
  <para style="p">
    <verse number="17" style="v" />Mi khempeuh in keima hangin note hong mudah ding uh hi.
  </para>
  <para style="p">
    <verse number="18" style="v" />Ahi zongin na samzang khat nangawn uh mangthanglo ding hi.
  </para>
  <para style="p">
    <verse number="19" style="v" />Hih bangin thuakzo le uh cin nuntakna taktak ngah ding na hih manun kiptakin om un.
  </para>
  <para style="p">
    <verse number="20" style="v" />“Galkapte in Jerusalem khuapi a umcihna na muh uh ciangin tua khuapi a siatna ding naita hi, ci-in na thei ding uh hi.
  </para>
  <para style="p">
    <verse number="21" style="v" />Tua ciangin Judea gamsunga omte mualtungah tai un. Jerusalem khuasunga omte zong taikhia un la, gamsung khuaneu-a om mite, Jerusalem khua sungah lut nawn kei un.
  </para>
  <para style="p">
    <verse number="22" style="v" />Bang hang hiam cih leh Lai Siangtho sungah a kigelh mah bangin, ‘Gim Piak Ni,’ ahi hi.
  </para>
  <para style="p">
    <verse number="23" style="v" />Tua huna naupaiite leh naungek neite-a' dingin haksa mahmah ding hi. Hih leitungah gimna lianpi hong tung ding a, Pasian in hih mite gim a pia ding hi.
  </para>
  <para style="p">
    <verse number="24" style="v" />Mi pawlkhat, namsau tawh kithat ding a, pawlkhat, galmatin gamdangah kiciahpih ding hi. Tua ciangin Gentail mite' uk hun a bei matengin Jerusalem khuapi a siacipin om ding hi.
  </para>
  <para style="p">
    <verse number="25" style="v" />“Ni, kha, leh aksite tungah lim hong om ding hi. Tuipi ging leh tuihual liante kihtakna hangin leitung mi khempeuh lau-in lunggim ding uh hi.
  </para>
  <para style="p">
    <verse number="26" style="v" />Leitungah tu-in bang hong piangding, ci-in a ngaihsut kawmun mite lau-in sibup ding uh hi. Vantunga om nate a pai ngei bangin pai nawnloin lampial mangkhin ding uh hi.
  </para>
  <para style="p">
    <verse number="27" style="v" />Tua ciangin Mihing Tapa hong kilang ding a, minthan'na leh vangliatna tawh meii lakah hong pai ding hi.
  </para>
  <para style="p">
    <verse number="28" style="v" />Hih thute a pian'ding hong kipat ciangin, note hong kihotkhiat ding hun hong naita ahih manin, dingin nuamna lungsim tawh khuadak un,” a ci hi.
  </para>
  <para style="p">
    <verse number="29" style="v" />Tua ciangin Jesuh in amaute kiangah thugentehna khat gen a, “Thei kung-a kipan singkung khempeuh en dih un.
  </para>
  <para style="p">
    <verse number="30" style="v" />A teh hong no na muh uh ciangin khuakhal hong naita hi, ci-in na thei uh hi.
  </para>
  <para style="p">
    <verse number="31" style="v" />Tua mah bangin hih thute hong piang na muh uh ciangin Pasian' Ukna hun hong tungta ding hi, ci-in na thei ding uh hi.
  </para>
  <para style="p">
    <verse number="32" style="v" />Hih lai-a om mite a sihkhit ma-in hih thute hong piang ding ahihna phawk un.
  </para>
  <para style="p">
    <verse number="33" style="v" />Van leh lei a mangthang zongin ka thugente maimang ngeilo ding hi.
  </para>
  <para style="p">
    <verse number="34" style="v" />“Limtakin kidawm un. Thakhat thu-in tua Ni hong tung khading ahih manin zune anne leh leitung nuntakna lunghimawhin thamang kei un.
  </para>
  <para style="p">
    <verse number="35" style="v" />Theihkholh lohin thang kisai bangin leitung mi khempeuh tungah hih thu hong piangvat ding hi.
  </para>
  <para style="p">
    <verse number="36" style="v" />Hih thupiang khempeuh thuakzawhna ding thahatna na neihna ding uh, leh Mihing Tapa mai-ah na din'theihna dingun a tawntungin thu ngenin vil niloh un,” a ci hi.
  </para>
  <para style="p">
    <verse number="37" style="v" />Tua sungteng nisimin Jesuh in biakinn-ah thu hilh a, nitak ciangin paikhia-in Oliv Mual tungah a giak zel hi.
  </para>
  <para style="p">
    <verse number="38" style="v" />Ama thuhilhna a ngai dingin mi khempeuh zingsang simin biakinn-ah hong pai baih uh hi.
  </para>
  <chapter number="22" style="c" />
  <para style="p">
    <verse number="1" style="v" />Tu-in Paisan Pawi a kici Silngo Sawhloh Anlum Pawi hun hong naita hi.
  </para>
  <para style="p">
    <verse number="2" style="v" />Siampi liante leh Thukham hilh siate in mihonpite kihta uh ahih manin kuama theihlohin Jesuh a kithah theihna ding lampi a zong uh hi.
  </para>
  <para style="p">
    <verse number="3" style="v" />Tua ciangin sawmlenihte sung panin Iskariot tapa Judas sungah Satan hong lut hi.
  </para>
  <para style="p">
    <verse number="4" style="v" />Tua ahih manin Judas va paikhia a, siampi liante leh biakinncing palikmangte tawh va kiho uh a, amaute' khutsungah Jesuh a piaktheihna dingzia a kikum uh hi.
  </para>
  <para style="p">
    <verse number="5" style="v" />Amaute na nuam mahmah uh a, sum tawh guaih dingin thuciam a na pia uh hi.
  </para>
  <para style="p">
    <verse number="6" style="v" />Judas zong thukim a, mihonte' theihlohin amaute' khutsungah Jesuh a piaktheihna ding lampi zon'ding a kipan pah hi.
  </para>
  <para style="p">
    <verse number="7" style="v" />Tua ciangin Silngo Sawhloh Anlum Pawi hunsungin Paisan Pawi an-a nekding tuuno gawh ni hun hong tung hi.
  </para>
  <para style="p">
    <verse number="8" style="v" />Jesuh in Peter leh Johan kiangah, “Va pai un la, eite' Paisan Pawi annek ding va vaihawm un,” ci-in a sawl hi.
  </para>
  <para style="p">
    <verse number="9" style="v" />“Koi lai-ah va bawl le ung hong deih na hi hiam?” ci-in a dong uh hi.
  </para>
  <para style="p">
    <verse number="10" style="v" />Amah in, “Jerusalem khuasung na lut uh ciangin tuibeel a pua pasal khat na mu ding uh hi. Ama lutna inn-ah zui un la,
  </para>
  <para style="p">
    <verse number="11" style="v" />a innteekpa kiangah, ‘Siapa in: Ka nungzuite tawh Paisan Pawi an ka nektheihna ding uh inndei koi lai hiam, ci hi,’ ci-in va dong un.
  </para>
  <para style="p">
    <verse number="12" style="v" />Amah in a baihsa-in a na kikoihsa inndei tungnung a zai khat hong lak ding hi. Tua lai-ah a kisam khempeuh a baihsa-in na koih un,” a ci hi.
  </para>
  <para style="p">
    <verse number="13" style="v" />Amaute gel zong pai uh a, Jesuh' gensa bang teekteekin va mu uh a, tua lai-ah Paisan Pawi annek ding a bawl uh hi.
  </para>
  <para style="p">
    <verse number="14" style="v" />A hun a tun' ciangin Jesuh zong sawltakte tawh sabuai-ah a tu hi.
  </para>
  <para style="p">
    <verse number="15" style="v" />Tua ciangin Jesuh in amaute kiangah, “Sihna ka thuakma-in note tawh hih Paisan Pawi an i nekkhop ding ka ut mahmah khat ahi hi.
  </para>
  <para style="p">
    <verse number="16" style="v" />A mantakin kong genin-ah, Pasian' Ukna sungah a cingtaak Paisan Pawi hun hong tun' mateng, Paisan Pawi an ka ne ngei nawn kei ding hi,” a ci hi.
  </para>
  <para style="p">
    <verse number="17" style="v" />Tua ciangin Jesuh in a hai sang a, Pasian' tungah lungdamna a kohkhit ciangin, “Hih hai hong sang un la, na vekpi-un na gual dawn un.
  </para>
  <para style="p">
    <verse number="18" style="v" />Bang hang hiam cih leh Pasian' Ukna hun hong tun' mateng, tu-a kipanin leenggahzu ka dawn nawn kei ding hi,” a ci hi.
  </para>
  <para style="p">
    <verse number="19" style="v" />Tua ciangin anlum la-in Pasian tungah lungdamna a kohkhit ciangin amaute tungah pia a, “Hih pen note-a' dingin a hong kipia keima pumpi ahi hi. Keimah nong phawkna dingun na ne un,” a ci hi.
  </para>
  <para style="p">
    <verse number="20" style="v" />Tua mah bangin an a nekkhit uh ciangin amaute tungah hai pia a, “Hih leenggahzu pen note-a' dingin a luangkhia, Pasian' thuciamna thak a kipsak ka sisan ahi hi.
  </para>
  <para style="p">
    <verse number="21" style="v" />Ahi zongin kei hong lehhek dingpa' khut in sabuai-ah kei tawh an a sawkkhawmna thu thei un.
  </para>
  <para style="p">
    <verse number="22" style="v" />Bang hang hiam cih leh Pasian' sehsa bangin Mihing Tapa si ding a, ahi zongin amah a lehhekpa in gimna thuak ding hi,” a ci hi.
  </para>
  <para style="p">
    <verse number="23" style="v" />Tua ciangin hih bangin a gamta ding eite lakah kua hi ding ihi hiam, ci-in amaute khatlekhat a kidong uh hi.
  </para>
  <para style="p">
    <verse number="24" style="v" />Nungzuite lakah kua a lianpenin kingaihsun ding, ci-in kiselna thu hong piang hi.
  </para>
  <para style="p">
    <verse number="25" style="v" />Tua ciangin Jesuh in amaute kiangah, “Gentail mi hih leitung kumpite in a mite uh tungah ukna aana zang uh a, tua bangin mi a uk Gentail-te in amaute pen, ‘Mite' nopsakna dingin nasemte,’ a kicih ding deih lai uh hi.
  </para>
  <para style="p">
    <verse number="26" style="v" />Ahi zongin note lakah tua bang hilo ding hi; a lianpenpa a neupen bangin om ding a, a makai penpa a nungzui nunungpen bangin om ding hi.
  </para>
  <para style="p">
    <verse number="27" style="v" />Anne dingin sabuai-ah a tupa leh an a piapa kua lianzaw ahi hiam? Anne dingin a tupa lianzaw mah hi. Ahi zongin kei pen note lakah anpia-in na a sempa bangin ka hong om hi.
  </para>
  <para style="p">
    <verse number="28" style="v" />“Gimna ka thuak sung khempeuh note in kei nong ompih uh hi.
  </para>
  <para style="p">
    <verse number="29" style="v" />Ka Pa in ukna ding aana kei tungah hong piak mah bangin kei zong note tungah ka hong pia ding hi.
  </para>
  <para style="p">
    <verse number="30" style="v" />Keima Ukna sungah anne tuidawnin sabuai kiimah na tu ding uh a, Israel minam sawmlenihte tungah thu a khen dingin thukhenna tokhom tungah na tu ding uh hi,” a ci hi.
  </para>
  <para style="p">
    <verse number="31" style="v" />Tua ciangin Jesuh in, “Simon, Simon aw, lokhopa in buhhum a haih bangin note khempeuh hong ze-etna dingin Satan in thu a ngah khitna thu phawk in.
  </para>
  <para style="p">
    <verse number="32" style="v" />Ahi zongin, Simon aw, na upna na khahsuah lohna dingin nang-a' dingin thu kong ngetsak khin hi. Kei kiangah nong kiheikik ciangin nungzui na lawmte na hanthawn in,” a ci hi.
  </para>
  <para style="p">
    <verse number="33" style="v" />Tua ciangin Peter in, “Topa aw, nang tawh thong a kiakhawm ding leh a sikhawm dingin a kigingsa-in ka om hi,” ci-in a gen hi.
  </para>
  <para style="p">
    <verse number="34" style="v" />Tua ciangin Jesuh in, “Peter aw, ke'n a mantakin kong genin-ah, ‘Amah ka thei kei hi,’ ci-in thumvei nong nialkhit matengin tuni-in ak khuanglo ding hi,” a ci hi.
  </para>
  <para style="p">
    <verse number="35" style="v" />Tua ciangin Jesuh in amaute kiangah, “Note in sumbawm, ip, leh khedap kengloin kong sawlkhiat lai-in kitangsapna na nei uh hiam?” ci-in a dot ciangin, “Bangmah ka kitangsapna uh omlo hi,” ci-in a dawng uh hi.
  </para>
  <para style="p">
    <verse number="36" style="v" />Tua ciangin Jesuh in, “Ahi zongin, tu-in ahih leh, sumbawm ahi a, ip ahi zongin a neite in keng un la, namsau a neilo peuhmah in na puansilh uh zuak un la khat lei un.
  </para>
  <para style="p">
    <verse number="37" style="v" />Bang hangin hih bangin hong gen ka hi hiam cih leh, Lai Siangtho in, ‘Mawhneite lakah amah kihelsak hi,’ ci-in keima thu a genna pen hong tung ding hi,” a ci hi.
  </para>
  <para style="p">
    <verse number="38" style="v" />Amaute in, “Topa aw, en in; hih lai-ah namsau nih om hi,” ci-in a gen uh ciangin Jesuh in, “Tua ahih leh phazo hi,” ci-in a dawng hi.
  </para>
  <para style="p">
    <verse number="39" style="v" />Tua ciangin Jesuh a pai ngei zel bangin, khuasung nusia-in Oliv Mual tungah pai a, a nungzuite in zong a zui uh hi.
  </para>
  <para style="p">
    <verse number="40" style="v" />Ama painopna mun a tun' ciangin amaute kiangah, “Ze-etna na tuahkhak lohna dingun thu ngen un,” ci-in a gen hi.
  </para>
  <para style="p">
    <verse number="41" style="v" />Tua ciangin amaute kiang panin suanglot khat tan bang pailai a, khukdin'in thu ngen a,
  </para>
  <para style="p">
    <verse number="42" style="v" />“Pa aw, nangma ngaihsutna bang ahihkhak leh hih ka thuakding gimna tawh hong kipelhsak in. Ahi zongin kei deihna bang hiloin nangma deihna bang hi ta hen,” a ci hi.
  </para>
  <para style="p">
    <verse number="43" style="v" />Tua ciangin vantung panin ama kiangah vantung mi khat hong pai a, Jesuh' tha a hatsak hi.
  </para>
  <para style="p">
    <verse number="44" style="v" />Lunggim mahmah ahih manin nakpi takin thu ngen semsem a, leilak-a si mal gol taak bangin a khua-ul a taak hi.
  </para>
  <para style="p">
    <verse number="45" style="v" />A thungetna panin dingin a nungzuite kiangah paikik a, amaute a dahna hangun gimin ihmu-in a om a mu hi.
  </para>
  <para style="p">
    <verse number="46" style="v" />Jesuh in, “Bang hangin ihmu na hi uh hiam? Tho un la ze-etna-ah na pukkhak lohna dingun thu ngen un,” a ci hi.
  </para>
  <para style="p">
    <verse number="47" style="v" />Tua bangin thu a gen laitakin mihonpi khat hong pai a, sawmlenihte sung panin Judas a kici mipa hong makai-in Jesuh a nam dingin hong naih hi.
  </para>
  <para style="p">
    <verse number="48" style="v" />Ahi zongin Jesuh in ama kiangah, “Judas aw, napna tawh Mihing Tapa lehhek na hi hiam?” a na ci hi.
  </para>
  <para style="p">
    <verse number="49" style="v" />Jesuh' kiima om mite in a thupiang ding a muh ciangun, “Topa aw, ka namsau uh tawh ka sat ding uh hiam?” a ci uh hi.
  </para>
  <para style="p">
    <verse number="50" style="v" />Amaute khat in siampi lianpenpa' nasempa sat a, a taklam bil a satkhia hi.
  </para>
  <para style="p">
    <verse number="51" style="v" />Ahi zongin Jesuh in, “Tua bangin gamta nawn kei un,” ci-in a mipa' bil lawn'sakin a damsak hi.
  </para>
  <para style="p">
    <verse number="52" style="v" />Tua ciangin Jesuh in amah a man dingin a hong pai siampi liante, biakinncing palikmangte, leh upate kiangah, “Namsau leh molhtum tawh kei hih dingin nong kuanna dingun kei pen gal leh sa ka hi hiam?
  </para>
  <para style="p">
    <verse number="53" style="v" />Nisimin biakinn-ah note tawh ka omkhawm a, bangmah nong cih kei uh hi. Ahi zongin hih hun pen nomau' hun hi a, khuamial sung a uk Satan' vangliat hunsung ahi hi,” a ci hi.
  </para>
  <para style="p">
    <verse number="54" style="v" />Tua ciangin Jesuh manin paikhiatpih uh a, siampi lianpenpa' inn a tun'pih uh hi. Peter in zong a kihalin nungzuih hi.
  </para>
  <para style="p">
    <verse number="55" style="v" />Inntualah meiphual kicih a, tua meiphual kiima tute lakah Peter zong a kihel hi.
  </para>
  <para style="p">
    <verse number="56" style="v" />Mei awi-a omte lakah Peter a omlam, nasem numei khat in a muh ciangin limtakin Peter en a, “Hihpa zong Jesuh tawh a kikhawlte khat hi,” a ci hi.
  </para>
  <para style="p">
    <verse number="57" style="v" />Ahi zongin Peter in, “Ka nau aw, amah ka thei kei hi,” ci-in a nial hi.
  </para>
  <para style="p">
    <verse number="58" style="v" />Tua khit a sawtloin midang khat in amah hong mu leuleu a, “Nang zong amaute tawh pawlkhat na hi hi,” a ci hi. Ahi zongin Peter in, “Lawm aw, ka hi kei hi,” a ci hi.
  </para>
  <para style="p">
    <verse number="59" style="v" />Tua khit nai lang bang ding ciangin midang khat in, “Hih mipa Galilee mi ahih manin amah zong Jesuh tawh a kipawlte hi taktak hi,” hong ci teitei hi.
  </para>
  <para style="p">
    <verse number="60" style="v" />Ahi zongin Peter in, “Lawm aw, na thugen ka thei kei hi,” ci-in a dawng hi. Tua bangin a pau laitakin thakhatin ak hong khuang hi.
  </para>
  <para style="p">
    <verse number="61" style="v" />Jesuh zong kihei-in Peter hong en a, “Tuni-in ak a khuan' ma-in thumvei nong nial ding hi,” ci-in Topa' kampauna thu Peter in hong phawkvat hi.
  </para>
  <para style="p">
    <verse number="62" style="v" />Tua ciangin Peter paikhia-in nakpi takin a kap hi.
  </para>
  <para style="p">
    <verse number="63" style="v" />Jesuh a cingte in simmawh bawlin a sat uh hi.
  </para>
  <para style="p">
    <verse number="64" style="v" />Puan tawh a mit tuamsak uh a, “Kua'n hong sat ahi hiam, thei dih in,” a ci uh hi.
  </para>
  <para style="p">
    <verse number="65" style="v" />Amah simmawh bawlna kam tampi a pau uh hi.
  </para>
  <para style="p">
    <verse number="66" style="v" />Khua a vak ciangin upate, siampi liante, leh Thukham hilh siate hong kikhawm uh a, uliante mai-ah Jesuh hong kipaipih hi.
  </para>
  <para style="p">
    <verse number="67" style="v" />Amaute in, “Khrih na hi hiam, hong gen in,” ci-in a dot uh ciangin Jesuh in, “Kong gen hangin nong um kei ding uh a,
  </para>
  <para style="p">
    <verse number="68" style="v" />thu kong dot hangin zong nong dawng kei ding uh hi.
  </para>
  <para style="p">
    <verse number="69" style="v" />Ahi zongin tu-a kipanin a Vanglian Pasian' taklamah Mihing Tapa tu ding hi,” ci-in a dawng hi.
  </para>
  <para style="p">
    <verse number="70" style="v" />Tua ciangin a vekpi-un, “Tua ahih leh Pasian' Tapa na hi hiam?” a cih uh ciangin, “Pasian' Tapa hi, nong ci uh hi,” ci-in a dawng hi.
  </para>
  <para style="p">
    <verse number="71" style="v" />Tua ciangin amaute in, “Thudang bangmah kisam nawnlo hi. Ama kam mahmah panin i za khinta hi,” a ci uh hi.
  </para>
  <chapter number="23" style="c" />
  <para style="p">
    <verse number="1" style="v" />Tua ciangin a vekpi-in dingkhia uh a, Pilat mai-ah a paipih uh hi.
  </para>
  <para style="p">
    <verse number="2" style="v" />Tua lai panin amah mawhzon' ding kipan uh a, “Hih mipa in ka mipihte uh lam khialsakin, kumpipa tungah siah piakloh dingin thu gen a, amahmah zong Khrih ahi kumpi khat ahihna a kigenna zong ka za uh hi,” a ci uh hi.
  </para>
  <para style="p">
    <verse number="3" style="v" />Tua ciangin Pilat in, “Nang, Jew mite' kumpipa na hi hiam?” ci-in a dot ciangin, “Nang zong tua mah nong ci hi,” ci-in a dawng hi.
  </para>
  <para style="p">
    <verse number="4" style="v" />Tua ciangin Pilat in siampi liante leh mihonte kiangah, “Hih mipa mawhsakna ding thu bangmah ka mu kei hi,” a ci hi.
  </para>
  <para style="p">
    <verse number="5" style="v" />Ahi zongin amaute in nawhsa takin nakpau semsem uh a, “Amah in mite a buaina dingin thu hilh a, Galilee gam pan hong kipanin Judea gamsung khempeuhah hong hilh a, tu-in hih lai mun hong tungta hi,” a ci uh hi.
  </para>
  <para style="p">
    <verse number="6" style="v" />Pilat in hih thu a zak ciangin, “Hih mipa Galilee mi ahi hiam?” ci-in a dong hi.
  </para>
  <para style="p">
    <verse number="7" style="v" />Jesuh pen Herod' ukna sung mi ahihlam a theih ciangin, tua laitakin Herod mah zong Jerusalem-ah om ahih manin ama kiangah a paisak hi.
  </para>
  <para style="p">
    <verse number="8" style="v" />Herod in Jesuh' thu zaza a, amah a muhnop sawt mahmah khinta ahih manin Jesuh a muh ciangin a nuam mahmah hi. Jesuh in na lamdang a bawlte a mu dingin kilamen hi.
  </para>
  <para style="p">
    <verse number="9" style="v" />Tua ahih manin Herod in thu tampi tak dong a, ahi zongin Jesuh in kam khat beek dawnglo hi.
  </para>
  <para style="p">
    <verse number="10" style="v" />Siampi liante leh Thukham hilh siate in hong neh uh a, Jesuh mawhsakna thu nakpi takin hong gen uh hi.
  </para>
  <para style="p">
    <verse number="11" style="v" />Tua ciangin Herod leh galkapte in Jesuh zahko-in simmawh bawl uh a, kumpi puantualpi a silhsak khit uh ciangin Pilat kiangah a puakkik uh hi.
  </para>
  <para style="p">
    <verse number="12" style="v" />Hih hun ma-in Herod leh Pilat kilem loin kigalbawl uh a, ahi zongin tua ni mahmahin amaute gel kilem kikin kipawlbawl uh hi.
  </para>
  <para style="p">
    <verse number="13" style="v" />Pilat in zong siampi liante, upate, leh mihonpite sam khawmin
  </para>
  <para style="p">
    <verse number="14" style="v" />amaute kiangah, “Hih mipa in i mipihte lam khialsak hi, ci-in mawhsakin kei kiangah nong paipih uh hi. Note khempeuh mai mahah amah thu ka sit a, amah na mawhsakna uh thute khat beekah a mawhna ka mu kei hi.
  </para>
  <para style="p">
    <verse number="15" style="v" />Tua mah bangin Herod in zong ama mawhna mulo a, eite kiangah amah hong puakkik hi. Hih mipa in sihna a thuakna dingin ama gamtatna bangmah omlo hi.
  </para>
  <para style="p">
    <verse number="16" style="v" />Tua ahih manin amah satna tawh thuhilhin ka khah ding hi,” a ci hi.
  </para>
  <para style="p">
    <verse number="17" style="v" />(Paisan Pawi hun simin Pilat in amaute' deih thongkia khat a khah ding ahi hi.)
  </para>
  <para style="p">
    <verse number="18" style="v" />Tua ciangin mihon khempeuh kiko uh a, “Amah that in! Barabbas hong khahsak in!” a ci uh hi.
  </para>
  <para style="p">
    <verse number="19" style="v" />Barabbas pen khuasungah mi a buaisakna hang, leh mi a thahna hangin thong sungah a kikhum ahi hi.
  </para>
  <para style="p">
    <verse number="20" style="v" />Pilat in Jesuh khahnuam ahih manin mihonpite tungah khatvei a genkik hi.
  </para>
  <para style="p">
    <verse number="21" style="v" />Ahi zongin mihonpite in, “Singlamteh tungah that in, singlamteh tungah that in,” ci-in a kiko uh hi.
  </para>
  <para style="p">
    <verse number="22" style="v" />Tua ciangin amaute tungah a thumveina thu gen a, “Amah in bang mawhna bawl ahi hiam? Sihna a thuakna dingin ama gamtatna bangmah ka mu kei hi. Tua ahih manin amah satin ka khah ding hi,” a ci hi.
  </para>
  <para style="p">
    <verse number="23" style="v" />Ahi zongin a aw neihzah uh tawh amaute awng semsem uh a, singlamteh tungah Jesuh a thahna ding gen uh ahih manin a tawpna-ah a zo uh hi.
  </para>
  <para style="p">
    <verse number="24" style="v" />Tua ahih manin amaute' ngetna bangin piak dingin Pilat in thu a khen hi.
  </para>
  <para style="p">
    <verse number="25" style="v" />Mi buaisakna leh mi thahna hangin thong sungah a kikhia mipa amau' ngetna bangin khah a, amau' deihna bangin a bawl dingun Jesuh a piakhia hi.
  </para>
  <para style="p">
    <verse number="26" style="v" />Tua ciangin amaute in Jesuh paikhiatpih uh a, gamsung panin khuapi sungah a hong pai, Sairin khuami Simon a kici mi khat tawh a kituak uh hi. Amaute in tuapa manpah uh a, a singlamteh suanin Jesuh' nung zui-in a puasak uh hi.
  </para>
  <para style="p">
    <verse number="27" style="v" />Jesuh' nung zui-in mi tampi tak pai uh a, tuate lakah Jesuh kahin a tamlawh numei pawlkhat zong a kihel hi.
  </para>
  <para style="p">
    <verse number="28" style="v" />Jesuh zong amaute lamah kihei a, “Jerusalem khua numeite aw, kei hong kah kei un la, note leh na tate uh-a' dingin kap un.
  </para>
  <para style="p">
    <verse number="29" style="v" />Bang hang hiam cih leh mite in, ‘Ta a nei ngeilo, naungek nawi a teepsak ngeilo numei ciingte mi hampha mahmah ahi hi,’ a cih hun hong tung ding hi.
  </para>
  <para style="p">
    <verse number="30" style="v" />Tua hun hong tun' ciangin mite in, ‘Mual lian mual neute in hong cipnelhin a si khin hi lehang utzaw hang,’ ci ding uh hi.
  </para>
  <para style="p">
    <verse number="31" style="v" />Singkung hing bang ahi kei tungah hih bangin hong bawl uh ahih leh singkung keu bang ahi note tungah hong nak hihzaw kan ding uh hilo ahi hiam?” a ci hi.
  </para>
  <para style="p">
    <verse number="32" style="v" />Mi that ahi, thonga kikhum mi nih zong, Jesuh tawh thahkhawm dingin a paipih uh hi.
  </para>
  <para style="p">
    <verse number="33" style="v" />“Lutang Guh,” a kicihna mun a tun' uh ciangin singlamteh tungah Jesuh kilhcip uh a, tua mi that mi nihte zong, Jesuh' taklamah khat, a veilamah khat kilhcip uh hi.
  </para>
  <para style="p">
    <verse number="34" style="v" />Ahi zongin Jesuh in, “Pa aw, amaute in bang hih ihi hiam cih theilo uh ahih manin a mawhna uh na maisak in,” a ci hi. Tua ciangin amau' ngah ding ciat a theihna dingun ai sanin a puante a hawm uh hi.
  </para>
  <para style="p">
    <verse number="35" style="v" />Jew mi upate in Jesuh zahko-in, “Amah in midangte honkhia hi. Pasian teelsa Khrih ahih takpi leh amah leh amah kihonkhia ta hen,” ci-in a simmawhbawl laitakun tua lai-a ding mite in a enen uh hi.
  </para>
  <para style="p">
    <verse number="36" style="v" />Galkapte in zong zahpihbawl uh a, a kiangah hong pai-in leenggahzu thuk pia uh a,
  </para>
  <para style="p">
    <verse number="37" style="v" />“Jew Mite' Kumpipa na hih takpi leh nang leh nang kihonkhia in,” a ci uh hi.
  </para>
  <para style="p">
    <verse number="38" style="v" />“Jew Mite' Kumpipa hi,” ci-in a kigelh lai zong ama tung sanah kisuang hi.
  </para>
  <para style="p">
    <verse number="39" style="v" />Amah tawh a kikhai khawm mi thatpa khat in zong Jesuh zahko a, “Nang Khrih hilo na hi hiam? Nangmah kihonkhia in la, tua ciangin kote zong hong honkhia in,” a ci hi.
  </para>
  <para style="p">
    <verse number="40" style="v" />Ahi zongin a khatpa in a lawmpa taii a, “Pasian nangawn kihta lo na hi hiam? I vekpi-in gim hong kipiakna kibangkim hi.
  </para>
  <para style="p">
    <verse number="41" style="v" />Eite gel pen i gamtatna tawh kizui-in thu hong kikhen ahih manin ahi ding mah ahi hi. Ahi zongin amah in khialhna bangmah neilo hi,” a cih khit ciangin
  </para>
  <para style="p">
    <verse number="42" style="v" />Jesuh kiangah, “Jesuh aw, Kumpi-in nong pai ciangin kei zong hong phawk in,” a ci hi.
  </para>
  <para style="p">
    <verse number="43" style="v" />Jesuh in ama kiangah, “A mantakin ke'n kong cihin-ah: Tuni-in Paradais-ah kei tawh na omkhawm ding hi,” a ci hi.
  </para>
  <para style="p">
    <verse number="44" style="v" />Tua hun laitak pen sunkim nai sawmlenih pawl hi a, ni mial ahih manin nitak lam nai thum ciangdong leitung khempeuhah khua mial a,
  </para>
  <para style="p">
    <verse number="45" style="v" />tua hun sungin biakinn sung dalna puan kikekin phelnih a suak hi.
  </para>
  <para style="p">
    <verse number="46" style="v" />Tua ciangin nakpi takin Jesuh kiko a, “Pa aw, nangma khutsungah keimah kong ki-ap hi,” a cih khit ciangin a si ta hi.
  </para>
  <para style="p">
    <verse number="47" style="v" />Galkapmangpa in hih thupiang a muh ciangin Pasian phat a, “Hihpa, mihoih taktak khat ahi hi,” a ci hi.
  </para>
  <para style="p">
    <verse number="48" style="v" />Hih thute a en dingin a hong pai mihonpite in a thupiang teng a muh uh ciangin dahin dip humsa-in a ciah uh hi.
  </para>
  <para style="p">
    <verse number="49" style="v" />Galilee gam panin Jesuh a hong zui amah a thei ngei mite leh numeite in gal et uh ahih manin a thupiang khempeuh a thei uh hi.
  </para>
  <para style="p">
    <verse number="51" style="v" />Tua laitakin Josef a kici mi khat om a, Judea gamsunga om Arimathea khuami ahi hi. Amah pen mihoih, a zahtakhuai mi khat hi a, Pasian' Uk ding hun lamenin a ngakngak mi khat ahi hi. Amah pen ulian thuvaihawm sunga kihel hi a, ahi zongin a lawmte' vaihawmna leh a nasepnate uh thukimpih lo hi.
  </para>
  <para style="p">
    <verse number="52" style="v" />Hih mipa Pilat kiangah va pai-in Jesuh' luang a va ngen hi.
  </para>
  <para style="p">
    <verse number="53" style="v" />Tua ciangin Jesuh' luang la suk a, puankang tawh a tun khit ciangin kuamah a kivui ngei nailohna suang kikhuak hankhuk sungah a vui hi.
  </para>
  <para style="p">
    <verse number="54" style="v" />Tua ni pen nipi zawh ni nga ni hi a, Sabbath ni hong hi dektak ta hi.
  </para>
  <para style="p">
    <verse number="55" style="v" />Galilee gam panin a hong zui numeite in zong a kivuina-ah zui uh ahih manin a hanphual leh a luang kisialzia khempeuh zong a mu uh hi.
  </para>
  <para style="p">
    <verse number="56" style="v" />Tua ciangin amaute ciah uh a, Jesuh' luang a nuh dingun paknamtui leh sathau a bawlkhol uh hi. Thukham zui-in Sabbath ni tawlnga-in a om uh hi.
  </para>
  <chapter number="24" style="c" />
  <para style="p">
    <verse number="1" style="v" />Nipi ni zingsang tungin numeite in a bawlsa uh paknamtui tawi-in hanah va pai uh hi.
  </para>
  <para style="p">
    <verse number="2" style="v" />Han phual a tun' uh ciangin hankhuk hukna suang a kilikkhia mu uh ahih manin
  </para>
  <para style="p">
    <verse number="3" style="v" />a sungah tumpah uh a, ahi zongin Topa Jesuh' luang na omlo hi.
  </para>
  <para style="p">
    <verse number="4" style="v" />Amaute in lamdangsa-in a om laitakun amaute gei-ah puanpak a silh mi nih hong dingvat uh hi.
  </para>
  <para style="p">
    <verse number="5" style="v" />Numeite lau mahmah uh ahih manin lei lam nga-in kuncip uh hi. Tua mi nihte in, “Bang hangin misite lakah mihing zong na hi uh hiam?
  </para>
  <para style="p">
    <verse number="6" style="v" />Hih lai-ah om nawnlo hi; kithosak zo hi. Galilee gamah a om lai-in note kiangah thu hong genin,
  </para>
  <para style="p">
    <verse number="7" style="v" />‘Mawhnei mite' khutsungah Mihing Tapa kipia ding a, singlamteh tungah kithatin, a ni thum ni-in hingkik ding hi,’ a cih thute phawk un,” a ci uh hi.
  </para>
  <para style="p">
    <verse number="8" style="v" />Tua ciangin amaute in Jesuh' thugente phawkkik uh a,
  </para>
  <para style="p">
    <verse number="9" style="v" />han panin ciahkikin, nungzui sawmlekhatte leh midangte kiangah hih thute a gen uh hi.
  </para>
  <para style="p">
    <verse number="10" style="v" />Sawltakte kiangah hih thu a gen numeite pen Magdala khuami Mary, Joanna, James' nu Mary, leh numei dangte ahi uh hi.
  </para>
  <para style="p">
    <verse number="11" style="v" />Ahi zongin hih numeite' thugen pen thu phuahtawm bangin ngaihsun uh a, umlo uh hi.
  </para>
  <para style="p">
    <verse number="12" style="v" />Ahi zongin Peter dingin hanah va tai a, han sung a etsuk ciangin a kitunna puan bek na om hi. Tua ciangin amah in zong tua thupiang lamdangsa-in inn-ah a ciahkik hi.
  </para>
  <para style="p">
    <verse number="13" style="v" />Tua ni mahin, Jesuh' thu a zui mi nih, Jerusalem khua panin tai sagih bang a gamla Emmaus kici khua-ah a pai uh hi.
  </para>
  <para style="p">
    <verse number="14" style="v" />A paikawmun hih thupiangte kikumkum uh hi.
  </para>
  <para style="p">
    <verse number="15" style="v" />Tua bangin kiho-in thu kikumin a om laitakun Jesuh mahmah in hong naihin amaute tawh hong tonkhawm hi.
  </para>
  <para style="p">
    <verse number="16" style="v" />Amaute gel in a muh hangun Jesuh ahihlam theilo uh hi.
  </para>
  <para style="p">
    <verse number="17" style="v" />Jesuh in, “Na lam paikawmun bang gengen na hi uh hiam?” ci-in a dong hi. Amaute gel zong din'khawl pah uh a, a maisuah uh dahmai mahmah lai hi.
  </para>
  <para style="p">
    <verse number="18" style="v" />Tua ciangin amaute gel sung panin Kleopas a kicipa in, “Jerusalem-a hawhte lakah tusawng tenga tua lai-a thupiang a theilo nang bek na hi ding hi,” ci-in a dawng hi.
  </para>
  <para style="p">
    <verse number="19" style="v" />Tua ciangin Jesuh in amaute kiangah, “Bang thu ahi hiam?” ci-in a dot ciangin amaute in, “Nazareth khuami Jesuh tunga thupiang ahi hi. Amah pen kamsang khat hi a, Pasian leh mite khempeuh in a thugen leh a nasepna-ah vang a nei mahmah khatin a ngaihsut uh ahi hi.
  </para>
  <para style="p">
    <verse number="20" style="v" />Ahi zongin ka siampi liante uh leh ka uliante un sihna thukhenna a thuak dingin Pilat tungah ap uh a, singlamteh tungah kithat hi.
  </para>
  <para style="p">
    <verse number="21" style="v" />Amah pen Israel mite a honkhia dingpa hi, ci-in ka lamet uh ahi hi. Tua bang hinapi-in hih thuteng hong piang a, tu-in a thu pian'zawh a ni thumna hita hi.
  </para>
  <para style="p">
    <verse number="22" style="v" />Ko pawlte' sung panin numei pawlkhat in lamdang ka sak uh thu hong gen uh hi. Amaute, tu zingsang tungin hanah va pai uh a,
  </para>
  <para style="p">
    <verse number="23" style="v" />ahi zongin ama luang na om nawnlo hi. Tua ciangin amaute hong ciahkik uh a, vantung mite a muhna uh leh tua vantung mite in Jesuh a hin'kik khitna thu a gennate uh hong gensawn uh hi.
  </para>
  <para style="p">
    <verse number="24" style="v" />Tua ciangin ka lawmte uh pawlkhat zong hanah va pai uh a, numeite' gen bang teekteekin va mu uh a, ahi zongin Jesuh mulo uh hi,” ci-in a dawng hi.
  </para>
  <para style="p">
    <verse number="25" style="v" />Tua ciangin Jesuh in amaute gel kiangah, “Bangzah takin hai a, bang dingin kamsangte' thugen um theilo na hi uh hiam?
  </para>
  <para style="p">
    <verse number="26" style="v" />Khrih in minthan'na a ngahna dingin hih bangteng a thuakding kisam hilo ahi hiam?” a ci hi.
  </para>
  <para style="p">
    <verse number="27" style="v" />Tua ciangin Jesuh in Lai Siangtho sungah ama thu a kigennate khempeuh, Moses laibu-a kipanin kamsangte' laibu khempeuh a khiatna a gen hi.
  </para>
  <para style="p">
    <verse number="28" style="v" />Tua khua a tun' uh ciangin Jesuh a paisuak ding bangin hong om a,
  </para>
  <para style="p">
    <verse number="29" style="v" />ahi zongin amaute gel in kho-in, “Tu-in nitak lam hita a, ni tum dektak ahih manin ko tawh hong tamkhawm in,” a ci uh hi. Tua ahih manin Jesuh zong amaute tawh a tam hi.
  </para>
  <para style="p">
    <verse number="30" style="v" />Amaute tawh anne dingin a tut ciangin Jesuh in anlum la a, Pasian tungah lungdamna a kohkhit ciangin balnenin amaute a pia hi.
  </para>
  <para style="p">
    <verse number="31" style="v" />Tua laitakin a haktawm bangin Jesuh ahih lamtak mu-in thei uh a, ahi zongin amau' muhna panin Jesuh a mangpah hi.
  </para>
  <para style="p">
    <verse number="32" style="v" />Amaute gel in, “Lampi-ah i paikawmin Lai Siangtho khiatna hong gen laitakin i lungsim hong lawpsak mahmah hi mah lo ahi hiam?” a kici uh hi.
  </para>
  <para style="p">
    <verse number="33" style="v" />Amau zong thakhatin dingpahin Jerusalem-ah paikik uh a, nungzui sawmlekhatte leh adangte na kikhawmin,
  </para>
  <para style="p">
    <verse number="34" style="v" />“Topa hingkik khin takpi hi. Simon kiangah na kilak khinzo hi,” ci-in a kigengen laitak uh a tuak uh hi.
  </para>
  <para style="p">
    <verse number="35" style="v" />Tua ciangin tua mi nihte in zong a lam pai laitak uha thupiang teng, leh anlum a balnen ciangin Topa ahih lamtak a theihnate uh a gen uh hi.
  </para>
  <para style="p">
    <verse number="36" style="v" />Amaute hih thu kikumin a om laitakun thakhat thu-in Jesuh mahmah amaute lakah hong ding a, “Nopna ngah ta un,” ci-in amaute a hopih hi.
  </para>
  <para style="p">
    <verse number="37" style="v" />Ahi zongin amaute lau-in linglawng gawp uh a, sikha a mu hi ni, ci-in a ngaihsun uh hi.
  </para>
  <para style="p">
    <verse number="38" style="v" />Tua ciangin Jesuh in amaute kiangah, “Bang hangin lungmang a, bang hangin lungka na hi uh hiam?
  </para>
  <para style="p">
    <verse number="39" style="v" />Ka khut leh ka khete en un; keimahmah ka hi hi. Hong lawng un la hong thei un. Tu-a keima neih bangin sikha in pum leh tak nei ahi hiam?” a cih khit ciangin
  </para>
  <para style="p">
    <verse number="40" style="v" />a khut leh a khete a lak hi.
  </para>
  <para style="p">
    <verse number="41" style="v" />Amaute nuamlua kisa-in lamdangsa-in um zolo phialin a om laitakun, “Nektheih khat peuhpeuh na nei uh hiam?” ci-in a dot ciangin
  </para>
  <para style="p">
    <verse number="42" style="v" />amaute in zong ngasa haan'keu khat pia uh a,
  </para>
  <para style="p">
    <verse number="43" style="v" />Jesuh in saangin amaute' muhin a ne hi.
  </para>
  <para style="p">
    <verse number="44" style="v" />Tua ciangin Jesuh in amaute kiangah, “Tu-a thupiang khempeuh pen note tawh kong omkhawm lai-a ka gengen thute mah ahi hi. Moses Thukham laibu sung, kamsangte laibu sung, leh Late sungah a kigelh thu khempeuh a tung ding ahi hi,” a ci hi.
  </para>
  <para style="p">
    <verse number="45" style="v" />Tua ciangin Lai Siangtho sung thu a theihna dingun a lungsim uh hon'sak a,
  </para>
  <para style="p">
    <verse number="46" style="v" />amaute kiangah, “Khrih in sihna thuakin, a ni thum ni-in sihna panin hingkik ding a,
  </para>
  <para style="p">
    <verse number="47" style="v" />Jerusalem khua-a kipan minam khempeuh tungah a mawhna uh kisikin a kimaisakna ding thu, ama min tawh kihilh ding hi, ci-in kigelh hi.
  </para>
  <para style="p">
    <verse number="48" style="v" />Note pen hih thu khempeuh a thei teci na hi uh hi.
  </para>
  <para style="p">
    <verse number="49" style="v" />Ka Pa' hong ciamsa thu, note tungah ka hong pia ding hi. Ahi zongin vantung panin tua vangliatna na ngah mateng uh hih Jerusalem khuapi-ah na ngak un,” a ci hi.
  </para>
  <para style="p">
    <verse number="50" style="v" />Tua ciangin Jerusalem khuasung panin Bethany khuagei ciang amaute paipih a, tua lai panin a khut laamto-in amaute thupha a pia hi.
  </para>
  <para style="p">
    <verse number="51" style="v" />Amaute thupha a piak laitakin amaute kiang panin paikhia-in vantungah amah a kilato hi.
  </para>
  <para style="p">
    <verse number="52" style="v" />Amaute in amah bia uh a, lungdam mahmahin Jerusalem khua-ah a ciahkik uh hi.
  </para>
  <para style="p">
    <verse number="53" style="v" />Tua ciangin Pasian tungah lungdamna a ko dingin biakinn-ah a pai tawntung uh hi.
  </para>
</usx>