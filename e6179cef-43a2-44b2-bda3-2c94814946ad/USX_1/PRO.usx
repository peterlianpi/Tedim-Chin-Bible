<?xml version="1.0" encoding="utf-8"?>
<usx version="2.0">
  <book code="PRO" style="id">Proverbs</book>
  <para style="mt">Proverbs</para>
  <chapter number="1" style="c" />
  <para style="p"><verse number="1" style="v" />David' tapa, Israel kumpi Solomon' paunakte: </para>
  <para style="p"><verse number="2" style="v" />Mite in pilna leh thuhoihte a phawk theihna ding,
    khiatna thuk a nei kammalte a theih theihna ding. </para>
  <para style="p"><verse number="3" style="v" />A hoihin a pil gamtat theihna ding, thuman, thutang,
    a kilawmin a gamtat theihna ding. </para>
  <para style="p"><verse number="4" style="v" />Thuthei nailote in a theihna ding, khangnote in
    pilna leh thu ngaihsut theihna a ngahna ding. </para>
  <para style="p"><verse number="5" style="v" />Mi ciimsate ciimsak semsemin, mi pilsate pilsak
    semsemin, </para>
  <para style="p"><verse number="6" style="v" />paunakte leh thugentehnate hoihtakin thei-in,
    mipilte' kampau leh a thugente uh a theihna ding ahi hi. </para>
  <para style="p"><verse number="7" style="v" />{ Topa } zahtakna in pilna kipatna hi a, mihaite in
    pilna leh thuhilhna donlo uh hi. </para>
  <para style="p"><verse number="8" style="v" />Ka ta aw, na pa' hong thuhilhna hoihtakin zui in la,
    na nu' hong thugente ngai in. </para>
  <para style="p"><verse number="9" style="v" />Tua thuhilhnate in na gamtat hong hoihsak ding a,
    kizepna lukhu leh kizepna khi bangin hong etlawmsak ding hi. </para>
  <para style="p"><verse number="10" style="v" />Ka ta aw, mi hoihlote in nang hong zol ciangin,
    amau' zolna zui kei in. </para>
  <para style="p"><verse number="11" style="v" />Amaute in, “Hong pai in, mi khatpeuh va that ni! Mi
    ommuang khat va muan'suam ni! </para>
  <para style="p"><verse number="12" style="v" />I muh tungin a cidam, a hing kimlai hinapi, i suk
    khit ciangin a sisa hi ding! </para>
  <para style="p"><verse number="13" style="v" />Na a manpha a namkimin i sut ding a, tua bang nate
    i inn dimin i nei ding hi. </para>
  <para style="p"><verse number="14" style="v" />Kote tawh hong kipawl lecin, i ngah khempeuh i hawm
    ding hi,” hong cih uh hangin ut kei in. </para>
  <para style="p"><verse number="15" style="v" />Ka ta aw, tua bang mite tawh kikhawl kei in la,
    amaute kiang panin kihemkhia in. </para>
  <para style="p"><verse number="16" style="v" />Amaute a sia-in gamta nuam vanvan uh a, mi thah
    ding lamsang haksa sa hetlo uh hi. </para>
  <para style="p"><verse number="17" style="v" />I matnop vasate' muhtangpi-in, i siahna ngenthang
    zaak leeng a mawkna ahi hi. </para>
  <para style="p"><verse number="18" style="v" />Ahi zongin mite in amau' awkna ding mah thang siah
    uh a, kuamah dang awkloin, amau mah hai awk uh hi. </para>
  <para style="p"><verse number="19" style="v" />Zawhthawh thu tawh mi' na a sutte in sihlawh
    tawntung zaw a, hih bangin a gamtate in tua bangmah tuak ngitnget hi. </para>
  <para style="p"><verse number="20" style="v" />Ngai in! Kongzing lampi leh van kizuakna phualpi-ah
    pilna hong kiko hi. </para>
  <para style="p"><verse number="21" style="v" />Khuapi kulhkongpi tual leh mi a kikhopna mun
    khempeuhah nakpi takin hong awngkhia a, </para>
  <para style="p"><verse number="22" style="v" />“Mihaite aw, bang tanvei hai omom nuam na hi uh
    hiam? Bang tanvei pilna thudon loin om ding na hi uh hiam? Pilna ngaihsutin nei ngeilo ding na
    hi uh hiam? </para>
  <para style="p"><verse number="23" style="v" />Kong thuhilhna hong ngai un; ka ngaihsutna kong gen
    ding a, ka theihna kong zasak ding hi. </para>
  <para style="p"><verse number="24" style="v" />Keimah in note hong samsam napi-in nong ngai nuam
    kei uh a, ka khut hong vanvan napi-in kuamah in nong thudon kei uh hi. </para>
  <para style="p"><verse number="25" style="v" />Ka thugente khempeuh hong thudon loin, kong tainate
    khempeuh hong mang nuamlo na hih manun, </para>
  <para style="p"><verse number="26" style="v" />lungkhamna na tuah uh ciangin kong nuihsan lel ding
    a, launa na tuah uh ciangin kong thusim kei ding hi. </para>
  <para style="p"><verse number="27" style="v" />Lungkhamna in huihpi' nawk bangin note hong
    nawkgawpin, pingpei' pei bangin note hong peigawpin, lungkhamna leh sinkhamna na tuah uh ciangin
    kong don kei ding hi. </para>
  <para style="p"><verse number="28" style="v" />Tua bang hun ciangin kei nong sam ding uh a, ahi
    zongin kong dawng kei ding hi. Limtakin kei nong zong ding uh a, ahi zongin koimahah nong mu kei
    ding uh hi. </para>
  <para style="p"><verse number="29" style="v" />Note in pilna na deih kei uh a, { Topa } na zahtak
    nuam kei uh hi. </para>
  <para style="p"><verse number="30" style="v" />Ka thugente na deih kei uh a, kong thuhilhna ngai
    nuamlo na hih manun, </para>
  <para style="p"><verse number="31" style="v" />na gamtatna bangun na thuak ding uh a, nomau'
    gamtatna mah in note hong gimsak ding hi. </para>
  <para style="p"><verse number="32" style="v" />Bang hang hiam cih leh thu theilote in pilna a
    donloh manun sihlawh uh a, mihaite in lunghihmawhna a neihloh manun siatlawh uh hi. </para>
  <para style="p"><verse number="33" style="v" />Ahi zongin ka thugenna a ngaite in lungnopna ngah
    ding uh a, launa neilo-in nuamtakin om hithiat ding uh hi,” a ci hi. </para>
  <chapter number="2" style="c" />
  <para style="p"><verse number="1" style="v" />Ka ta aw, kong hilhte thei in la, kong gente
    mangngilh kei in. </para>
  <para style="p"><verse number="2" style="v" />Pilna thute limtakin ngai in la, na theihtel zawhna
    dingin hanciam in. </para>
  <para style="p"><verse number="3" style="v" />Thu theihna ding hanciam takpi in la, thu muhna ding
    hahkat takpi in. </para>
  <para style="p"><verse number="4" style="v" />Ngun, ahih kei leh a kiseel sum manpha zon' bangin,
    hahkatin pilna zong in. </para>
  <para style="p"><verse number="5" style="v" />Tua hi leh, { Topa } zahtakna thu na thei ding a,
    Pasian na theitel ding hi. </para>
  <para style="p"><verse number="6" style="v" />Bang hang hiam cih leh pilna a piapa pen { Topa } hi
    a, amah pen pilna leh siamna a hilhpa ahi hi. </para>
  <para style="p"><verse number="7" style="v" />Pasian in thuman mite pilna guan' a, midikte a hu
    hi. </para>
  <para style="p"><verse number="8" style="v" />Amah in thutang mite cing a, amah a itte a kem hi. </para>
  <para style="p"><verse number="9" style="v" />Tua hi leh thuman leh thutang a hoih leh a kilawm na
    thei ding hi. </para>
  <para style="p"><verse number="10" style="v" />Tua ciangin mipil na suak ding a, na pilna hangin
    nuam na sa ding hi. </para>
  <para style="p"><verse number="11" style="v" />Na thungaihsut theihna leh na thutelna in nangmah
    hong hu-in, </para>
  <para style="p"><verse number="12" style="v" />a sia-in na gamtatkhak ding hong kem ding a,
    kampauna tawh buaina a piangsak thei mi, </para>
  <para style="p"><verse number="13" style="v" />nuntakna manin a nungtalo, mawhna khuamial sungah a
    gamta, </para>
  <para style="p"><verse number="14" style="v" />a sia-in gamtat ding nuam a sa, a sia-a gamtatna-ah
    a lungkim mahmah, </para>
  <para style="p"><verse number="15" style="v" />mi lungsim kawi, muan' theihloh ding mite panin
    nang hong kem ding hi. </para>
  <para style="p"><verse number="17" style="v" />A pasal tungah citak loin a pasal a nusia, Pasian'
    mai-ah a kiciamna a mangngilh, kam khum mahmah tawh nangmah zol ding a hanciam, numei paktatte
    panin hong cing ding hi. </para>
  <para style="p"><verse number="18" style="v" />Tua nu' inn-ah pai lecin sihna lampi a zui na hi a,
    misite gam a zuan na hi hi. </para>
  <para style="p"><verse number="19" style="v" />Tua bang numei tawh mawhna a bawl mite in nuntak
    nuam neikik ngeilo uh hi. </para>
  <para style="p"><verse number="20" style="v" />Tua ahih manin mihoihte' gamtat bangin na gamta
    ding a, thuman mite' gamtatna na zui ding hi. </para>
  <para style="p"><verse number="21" style="v" />Bang hang hiam cih leh mi thuman, miginate, hih i
    leitungah tengin om ding uh a, </para>
  <para style="p"><verse number="22" style="v" />ahi zongin Pasian in leitung panin migilote
    lawnkhia-in, singkung zungbawh bangin mawhneite botkhia ding hi. </para>
  <chapter number="3" style="c" />
  <para style="p"><verse number="1" style="v" />Ka ta aw, kong thuhilhte mangngilh kei in la, kong
    thugente phawk tawntung in. </para>
  <para style="p"><verse number="2" style="v" />Kong thuhilhte in na khan' hong sausak ding a, hong
    daupaisak ding hi. </para>
  <para style="p"><verse number="3" style="v" />Thumanna leh cihtakna khahsuah ngei kei in la, na
    ngawngah tuate okin, na lungtang tungah gelh in. </para>
  <para style="p"><verse number="4" style="v" />Tua hi leh, Pasian' mai leh mite' mai-ah maipha
    ngahin na ma vang ding hi. </para>
  <para style="p"><verse number="5" style="v" />Na lungsim khempeuh tawh { Topa } muang in la, nang'
    theihna suang kei in. </para>
  <para style="p"><verse number="6" style="v" />Na hihna khempeuhah amah phawk in. Tua hi leh lampi
    man amah in hong lak ding hi. </para>
  <para style="p"><verse number="7" style="v" />Nangmah a pilin kingaihsun tawm kei in la, { Topa }
    zahtakin a sia peel in. </para>
  <para style="p"><verse number="8" style="v" />Tua hi leh nang-a' dingin damna zatui tawh kibang
    ding a, na meimate hong damsakin na natnate hong daisak ding hi. </para>
  <para style="p"><verse number="9" style="v" />Na neihsa leh na anpalte tawh { Topa } zahtak in. </para>
  <para style="p"><verse number="10" style="v" />Tua hi leh na ansalte an tawh kidim ding a, beel
    dimletin leenggahzu na nei ding hi. </para>
  <para style="p"><verse number="11" style="v" />Ka ta aw, { Topa' } thuhilhna limtakin ngai-in,
    hong tainate thudon in. </para>
  <para style="p"><verse number="12" style="v" />Bang hang hiam cih leh pa in a pahtak a tapa a
    thuhilh bangin { Topa } in a it mite a thuhilh hi. </para>
  <para style="p"><verse number="13" style="v" />Pilna nei-in thu a thei mipa, a lungdam mi ahi hi. </para>
  <para style="p"><verse number="14" style="v" />Pilna nei leeng ngun sangin hoihzaw a, kham sangin
    zong manpha zaw hi. </para>
  <para style="p"><verse number="15" style="v" />A manpha pen suangmanpha nangawn sangin pilna
    manpha zaw lai a, mihingte' deihtheih na lakah tehpih theih ding omlo hi. </para>
  <para style="p"><verse number="16" style="v" />Pilna in khan' hong sausak a, hauhna leh pahtawina
    zong hong piathuah lai hi. </para>
  <para style="p"><verse number="17" style="v" />Pilna in nuntakna hong nuamsak a, lungmuang takin
    hong omsak den hi. </para>
  <para style="p"><verse number="18" style="v" />Pilna a nei mite a lungdam mi hi a, pilna a nei
    mite nuntakna singkung tawh kibang uh hi. </para>
  <para style="p"><verse number="19" style="v" />{ Topa } in pilna tawh leitung bawl a, a theihtelna
    tawh vantung a bawl hi. </para>
  <para style="p"><verse number="20" style="v" />Ama pilna in guntuite luangsak a, meiite in
    leitungah guah zusak hi. </para>
  <para style="p"><verse number="21" style="v" />Ka ta aw, pilna leh thu ngaihsut theihna len
    tawntung in la, cikmah ciangin khahsuah ngei kei in. </para>
  <para style="p"><verse number="22" style="v" />Tuate pen nang-a' dingin nuntakna hi ding a, na
    hoihna dingin kizepna hi ding hi. </para>
  <para style="p"><verse number="23" style="v" />Tua hi leh lungmuang takin na nungta ding a, pukna
    ding thu bangmah omlo ding hi. </para>
  <para style="p"><verse number="24" style="v" />Launa omloin nuamtakin na lum ding a, zan tawntung
    lungmuang takin na ihmu thei ding hi. </para>
  <para style="p"><verse number="25" style="v" />Migilote tungah huihpi bangin siatna a tun'
    ciangin, nang na lunghihmawhna ding bangmah omlo ding hi. </para>
  <para style="p"><verse number="26" style="v" />Bang hang hiam cih leh { Topa } in a muan'huai-in
    nang hong kem ding a, siatna hong tuaksaklo ding hi. </para>
  <para style="p"><verse number="27" style="v" />Na hihzawh ding ahih nak leh midangte' kitangsapna
    huh tawntung in. </para>
  <para style="p"><verse number="28" style="v" />Na vaihawmsak theihpah ding thute ahih nak leh,
    zing ciangin hong paikik in, ci-in a hun sotto kei in. </para>
  <para style="p"><verse number="29" style="v" />Nangmah hong muangin nangma nai-ah a hong teng na
    vengpa, gim a ngahna ding bangmah vaihawm kei in. </para>
  <para style="p"><verse number="30" style="v" />Nangma tungah siatna bangmah a hong bawllo, mi
    khatpeuh tawh thu omlopi-in kimawk tot kei in. </para>
  <para style="p"><verse number="31" style="v" />A ngongtat thei mite engkha kei in la, amau' gamtat
    bangin gamtakha kei in. </para>
  <para style="p"><verse number="32" style="v" />Bang hang hiam cih leh { Topa } in a sia-in a
    gamtate mudah a, thuman mite bek a pawlpih dingin a la hi. </para>
  <para style="p"><verse number="33" style="v" />{ Topa } in migilote' innsung samsia a, thuman
    mite' innsung thupha a pia hi. </para>
  <para style="p"><verse number="34" style="v" />Amah in mi kihisakte bangmahin simlo a, a
    kiniamkhiatte tungah maipha a pia hi. </para>
  <para style="p"><verse number="35" style="v" />Mipilte in minphatna leh pahtawina ngah ding uh a,
    mihaite in maizumna leh mindaina ngah ding uh hi. </para>
  <chapter number="4" style="c" />
  <para style="p"><verse number="1" style="v" />Tate aw, na pa uh' hong hilhnate ngai un la, thu na
    teltheihna dingun limtakin ngaihsun un. </para>
  <para style="p"><verse number="2" style="v" />Bang hang hiam cih leh kong hilh thute thuhoih ahi
    hi. Kong hilhte khempeuh limtakin ciamteh un. </para>
  <para style="p"><verse number="3" style="v" />Kei zong tapa khat neihsun ka hi a, naupangno khat
    ka hih lai-in </para>
  <para style="p"><verse number="4" style="v" />ka pa in thu hong hilh a, “Ka thugente ciamteh in
    la, mangngilh kei in. Kong gen bangin gamta in; tua hi leh na nungta ding hi. </para>
  <para style="p"><verse number="5" style="v" />Pilna leh thu ngaihsut theihna na neihna ding hahkat
    in. Kong gen thute mangngilh kei in la, hoihtakin ngaihsun in. </para>
  <para style="p"><verse number="6" style="v" />Pilna nusia kei in; tua hi leh siatna panin nang
    hong hu ding hi. Pilna deih in; tua hi leh lungmuang takin na omna dingin hong kem ding hi. </para>
  <para style="p"><verse number="7" style="v" />Pilna na ngahna ding a thupi masa pen hi a, na neih
    khempeuh na beilawh zongin na zon' ding ahi hi. </para>
  <para style="p"><verse number="8" style="v" />Pilna deih in; mi lianin hong bawl ding hi. Limtakin
    pom in; pahtawina hong ngahsak ding hi. </para>
  <para style="p"><verse number="9" style="v" />Pilna in pahtawina leh minthan'na nangma tungah hong
    tungsak ding hi,”hong ci hi. </para>
  <para style="p"><verse number="10" style="v" />Ka ta aw, ka thugente limtakin zui in. Tua hi leh
    na khan' sau ding hi. </para>
  <para style="p"><verse number="11" style="v" />Na pilna ding lampi kong hilhzo a, na gamtatna ding
    zia kong genzo hi. </para>
  <para style="p"><verse number="12" style="v" />Hoihtakin gamta lecin nang hong nawngkaisakzo ding
    bangmah omlo ding a, na tai hangin zong na pukkha kei ding hi. </para>
  <para style="p"><verse number="13" style="v" />Hong kihilhnate lencip in la, khahsuah kei in. Na
    nuntakna ding ahih manin limtakin zui in. </para>
  <para style="p"><verse number="14" style="v" />Migilote tawh kikhawl kei in la, amau' gamtatnate
    zui kei in. </para>
  <para style="p"><verse number="15" style="v" />Amau' gamtat bangin gamta peuhmah ke'n! Gitlohna
    peel in! Paisan in la, na maban sem in. </para>
  <para style="p"><verse number="16" style="v" />Migilote in a sia khatpeuh a sep mateng uh lum
    theilo uh a, mi khatpeuh a sukzawh mateng uh ihmu theilo uh hi. </para>
  <para style="p"><verse number="17" style="v" />Gitloh gamtatna, annek bangin nuamsa uh a,
    ngongtatna, tui dawn bangin a ngaihsun uh hi. </para>
  <para style="p"><verse number="18" style="v" />Ahi zongin thuman mite' zuih lampi ahih leh sun
    dong a taang pha semsem zingsang khuavak tung tawh kibang hi. </para>
  <para style="p"><verse number="19" style="v" />Migilote' lampi ahih leh zan khuamial bangin mial
    a, amaute a tuksak, a suihkhakte nangawn mu theilo uh hi. </para>
  <para style="p"><verse number="20" style="v" />Ka ta aw, ka thugente don in la, ka kammalte ngai
    in. </para>
  <para style="p"><verse number="21" style="v" />Na kiang panin paikhiasak kei in la, na lungsimah
    ciamteh in. </para>
  <para style="p"><verse number="22" style="v" />Bang hang hiam cih leh tua thu a zuite in nuntakna
    leh cidamna-in a nei uh hi. </para>
  <para style="p"><verse number="23" style="v" />Na lungsim ngaihsutnate nuntakna nak hi a, na
    neihsa a manpha pen bangin na kep ding ahi hi. </para>
  <para style="p"><verse number="24" style="v" />A manlo thu gen ngei kei in la, zuauthu leh a kiza
    khial thei ding kammalte zang het kei in. </para>
  <para style="p"><verse number="25" style="v" />Kisuan'na nei hetloin om liuliau in la, maizumin
    kuncip kei in. </para>
  <para style="p"><verse number="26" style="v" />Na khatpeuh na sepna thu theitel in. Tua hi leh na
    nasep peuhpeuh mavang ding hi. </para>
  <para style="p"><verse number="27" style="v" />Siatna peelin a manin gamta in la, thuman lampi
    panin themcik zong pialkha kei in. </para>
  <chapter number="5" style="c" />
  <para style="p"><verse number="1" style="v" />Ka ta aw, ka pilna leh ka thumuhnate, limtakin
    ngai-in hong za in. </para>
  <para style="p"><verse number="2" style="v" />Tua hi leh a kilawmin na gamtatzia ding na thei ding
    a, na kampaunate in na pil lamtak hong kilangsak ding hi. </para>
  <para style="p"><verse number="3" style="v" />Numei paktatte' kampau khuaizu bangin khum mahmahin
    a thugente uh a neel dakdak hangin, </para>
  <para style="p"><verse number="4" style="v" />a tawpna-ah lungkhamna leh natna simloh nangma
    tungah bangmah dang hong guanlo hi. </para>
  <para style="p"><verse number="5" style="v" />Amah in sihna gamah nang hong paipih ding a, ama tot
    lampi pen sihna mun tun'na lampi ahi hi. </para>
  <para style="p"><verse number="6" style="v" />Nuntakna lampi-ah amah omlo a, nang na phawkloh
    hangin amah lam pialin a vakvai ahi hi. </para>
  <para style="p"><verse number="7" style="v" />Tate aw, tu-in ka thugente limtakin hong ngai un la,
    ka thugente mangngilh kei un. </para>
  <para style="p"><verse number="8" style="v" />Tua bang numei tawh kinehkha kei un la, a inn gei
    nangawnah paikha kei un. </para>
  <para style="p"><verse number="9" style="v" />Tua bang na hih kei uh leh na min hoihna teng uh
    midang tungah tung ding a, hehpihna a neilo mite' khutlum tawh na khan'sih ding uh hi. </para>
  <para style="p"><verse number="10" style="v" />Khualmite in na neihsa teng uh la ding a, na sepsa
    khempeuh uh midangte in ngah ding uh hi. </para>
  <para style="p"><verse number="11" style="v" />Na sih kuan uh ciangin thumin na tau ding uh a,
    gawngin na guhguak bekun na om ding uh hi. </para>
  <para style="p"><verse number="12" style="v" />Tua ciangin, “Bang hangin thu thei hoh lo a, hong
    kihilhna mang hoh lo ka hi hiam? </para>
  <para style="p"><verse number="13" style="v" />Kei hong hilh siate' thu ka mang nuam kei a, amau'
    hong hilhnate ka don keikha hi. </para>
  <para style="p"><verse number="14" style="v" />Tua ahih manin tu-in ka cimawh vat a, mi' mai-ah ka
    min a sia hi,” na ci ciat ding uh hi. </para>
  <para style="p"><verse number="15" style="v" />Na zi' tungah citak in la, amah bek itin nei in. </para>
  <para style="p"><verse number="16" style="v" />Pasal dang tawh va vakzau-in kongzing lakah va
    mawhkha ding hi. </para>
  <para style="p"><verse number="17" style="v" />Na zi pen nangma-a' ding bek hi a, midangte tawh na
    neihkhawm ding hilo hi. </para>
  <para style="p"><verse number="18" style="v" />Tua ahih ciangin na zi tawh lungkim in la, na
    ten'pih numei tawh lungdam in. </para>
  <para style="p"><verse number="19" style="v" />A ithuai a ngaihbaangin ngaihsun tawntung in la,
    ama ngaihbaan'na tawh lungdamin, ama hong itna tawh lungkim in. </para>
  <para style="p"><verse number="20" style="v" />Ka ta aw, bang hangin numei dang lunggulh ding a,
    numei dangte' ngaihbaan'na iplah ding na hi hiam? </para>
  <para style="p"><verse number="21" style="v" />Bang hang hiam cih leh Pasian in na gamtatna
    khempeuh hong mu a, na paina khempeuhah nang hong en kawikawi hi. </para>
  <para style="p"><verse number="22" style="v" />Migilopa' mawhna thangzak bang hi a, ama mawhna
    thang sung mahah amah a awk hi. </para>
  <para style="p"><verse number="23" style="v" />Ama pumpi ki-uk zolo ahih manin amah in sihlawh a,
    ama hailuatna in hankhuk sung a tun' hi. </para>
  <chapter number="6" style="c" />
  <para style="p"><verse number="1" style="v" />Ka ta aw, na lawmte khatpeuh in sum leitawi a lak
    ciangin a lohzawh kei leh ama tangin a lohsak dingin kam na ciamkha hiam? </para>
  <para style="p"><verse number="2" style="v" />Na kampauna hangin nang hong kimanin, na thuciamna
    hangin na awkkha hiam? </para>
  <para style="p"><verse number="3" style="v" />Ka ta aw, tua bang na hih khak leh, tua mipa'
    khutsungah a om na hi hi. Na suahtak theihna dingin manlangin a kiangah pai in la, hong khahna
    dingin ama kiangah thum in. </para>
  <para style="p"><verse number="4" style="v" />Ihmumu kei in la, om mawkmawk kei in. </para>
  <para style="p"><verse number="5" style="v" />Sabengpa' kiang panin a suahtakna dingin sakhi a tai
    bangin, thangah a awk vasa a kitom bangin na suahtakna dingin hanciam in. </para>
  <para style="p"><verse number="6" style="v" />Thadahpa aw, miksite kiangah pai in la, amau'
    nuntakzia va en in. </para>
  <para style="p"><verse number="7" style="v" />Amaute in a uk ding leh a makai ding kuamah neilo
    napi-in, </para>
  <para style="p"><verse number="8" style="v" />khuakhal sungin a nek ding uh, tuk hun sungin
    kaikhawm khol uh hi. </para>
  <para style="p"><verse number="9" style="v" />Thadahpa aw, bang tanvei lumlum ding a, cik ciangin
    thokhia ding na hi hiam? </para>
  <para style="p"><verse number="10" style="v" />Tawmkhat sung mengme lai ning, na cih kikalin </para>
  <para style="p"><verse number="11" style="v" />zawn'na leh cihmawhna in migilo gutate bangin nang
    hong sugawp pak ding hi. </para>
  <para style="p"><verse number="12" style="v" />Miginalo, a ginlo pa, thuzuau genin vak kawikawi a, </para>
  <para style="p"><verse number="13" style="v" />nang hong khemnop manin a mitheek hong pia-in, a
    khe tawh hong su-in a khut tawh hong khoih hi. </para>
  <para style="p"><verse number="14" style="v" />A lungsimah thusia bekbek ngaihsun niloh a, a omna
    peuhah buaina a piangsak hi. </para>
  <para style="p"><verse number="15" style="v" />Tua ahih manin theihkholh lohin ama tungah
    lungkhamna tung ding a, bawlkikzawh nawnloh dongin siatna ngah ding hi. </para>
  <para style="p"><verse number="16" style="v" />{ Topa } in a muhdah, a khahkhong ngeiloh ding, thu
    guk, tua zah bek hilo, thu sagih tak om a, tuate pen </para>
  <para style="p"><verse number="17" style="v" />kihihsakna, zuauthu genna, mawhneilo mi thahna, </para>
  <para style="p"><verse number="18" style="v" />thusia bawl ding ngaihsutna, gamtatsiat ding a
    manlangte, </para>
  <para style="p"><verse number="19" style="v" />zuauthu gen teci manlote, leh kitotna a piangsakte
    ahi hi. </para>
  <para style="p"><verse number="20" style="v" />Ka ta aw, na pa' hong gen bangin gamta in la, na
    nu' hong thuhilhnate mangngilh kei in. </para>
  <para style="p"><verse number="21" style="v" />Amau' hong thugente phawk tawntung in la, na
    lungsimah ciamteh niloh in. </para>
  <para style="p"><verse number="22" style="v" />Tua thute in na paina peuhah lam hong lak ding a,
    zanin na ihmut kalin nang hong cing ding a, sunin na hah sungin na gamtatna ding hong hilh ding
    hi. </para>
  <para style="p"><verse number="23" style="v" />Bang hang hiam cih leh thukham leh a hilhnate pen a
    taang mahmah khuavak bang hi a, khalna leh hilhnate pen nuntakna ding lampi hi a, </para>
  <para style="p"><verse number="24" style="v" />mi' zi tawh na mawhlohna dingin nang hong kemin,
    kam khum zangin a hong zol numei ginalote kiang panin nang hong hu ding hi. </para>
  <para style="p"><verse number="25" style="v" />Amau' melhoihna iplahkha kei in la, amau' hong
    zawlmitna khenglahkha kei in. </para>
  <para style="p"><verse number="26" style="v" />Bang hang hiam cih leh anlum khat tawh numei paktat
    khat kingahzo a, ahi zongin numei tawh mawhna in nuntakna bup siasak hi. </para>
  <para style="p"><verse number="27" style="v" />Na ang sungah meikuang pom lecin na puan kangloin
    om ding ahi hiam? </para>
  <para style="p"><verse number="28" style="v" />Mei-am tung tawnin pai lecin na khe kangloin om
    ding ahi hiam? </para>
  <para style="p"><verse number="29" style="v" />Tua mah bangin mi' zi tawh a mawhte in gimna thuak
    ding uh a, tua bang a gamta peuhmah in gimna thuak ding uh hi. </para>
  <para style="p"><verse number="30" style="v" />A gilkial a cimawh mi khat in na a guk ciangin,
    midangte in mawhsak lualo napi, </para>
  <para style="p"><verse number="31" style="v" />amah kiman leh a zah sagihin kilohsak a, a neih
    khempeuh a piak kul hi. </para>
  <para style="p"><verse number="32" style="v" />Ahi zongin numei tawh a mawhte pen thu ngaihsun
    theilo mi hi a, amau leh amau a kisusiatawm ahi uh hi. </para>
  <para style="p"><verse number="33" style="v" />Mawhna a bawl mi in satgawpna thuak ding a, a min
    sia-in mindai paisuak ding hi. </para>
  <para style="p"><verse number="34" style="v" />A numei' pasal a hehzawk theihna ding thudang om
    nawnlo a, a heh thukna-ah khawl hun cih nei theilo hi. </para>
  <para style="p"><verse number="35" style="v" />Amah in sumlepai sang nuam vetlo a, letsong tampi
    piakna in a hehna damsak zolo hi. </para>
  <chapter number="7" style="c" />
  <para style="p"><verse number="1" style="v" />Ka ta aw, ka thugente ciamteh in la, kong sawl thute
    khempeuh mangngilh ngei kei in. </para>
  <para style="p"><verse number="2" style="v" />Kong gen bangin gamta lecin na nungta ding hi. Kong
    thuhilhte, na mitnauta bangin hoihtakin kem in. </para>
  <para style="p"><verse number="3" style="v" />Kong hilhnate kem tawntung in la, na lungtang tungah
    gelh in. </para>
  <para style="p"><verse number="4" style="v" />Pilna na sanggamnu dingin nei in la, thumuhna na
    lawm it pen dingin nei in. </para>
  <para style="p"><verse number="5" style="v" />Tua hi leh midangte' zi tungah na khialhkhak lohna
    ding, kam khum tawh a hong zol numei ginalote tawh na khialhkhak lohna dingin hong hu ding hi. </para>
  <para style="p"><verse number="6" style="v" />Khatvei, ka omna inn-ah, ka tawlet panin ka khuadak
    a, </para>
  <para style="p"><verse number="7" style="v" />bangmah a phawk nailo tangval honkhat lakah, tangval
    thu theilo khat, ka lim muhkha hi. </para>
  <para style="p"><verse number="8" style="v" />Lamdungah amah a vak laitakin, tua bang numei paktat
    a omna inn gei khatah va paikha a, </para>
  <para style="p"><verse number="9" style="v" />tua hun pen nitak nitum khit zawh, khuamui hun
    laitak ahi hi. </para>
  <para style="p"><verse number="10" style="v" />Tua numei in numei paktatte' puansilh ngeite a silh
    kawmin ngimna khat tawh tua tangval na dawntuah hi. </para>
  <para style="p"><verse number="11" style="v" />Tua numei pen maizumna mel theiloin a hang mahmah
    hi a, lamdung tengah vak tawntung hi. </para>
  <para style="p"><verse number="12" style="v" />Mihon omna van zuakna phual, lamdung citeng,
    kongkiu khatpeuhah mi ngakin om niloh hi. </para>
  <para style="p"><verse number="13" style="v" />Tua numei in tangvalpa thakhatin kawi-in tawp a, na
    maitai bawl mahmahin ama kiangah, </para>
  <para style="p"><verse number="14" style="v" />“Tuni-in biakpiakna ka bawl a, nek ding sa tampi ka
    nei hi. </para>
  <para style="p"><verse number="15" style="v" />Ka nekpih dingin nang ka hong zong a, tu-in kong mu
    petmah hi. </para>
  <para style="p"><verse number="16" style="v" />Ka lupna tungah a nop mahmah dingin, Egypt gam puan
    hoihpente ka phahzo hi. </para>
  <para style="p"><verse number="17" style="v" />Myrrh paknamtui, aloes paknamtui, leh sinnamon
    paknamtui tawh, ka lupna tung a namtui dingin ka bawl khinta hi. </para>
  <para style="p"><verse number="18" style="v" />Hong pai in; zanthapai-in ki-itna bawlin, ang
    kikawmin lungnuam ni. </para>
  <para style="p"><verse number="19" style="v" />Bang hang hiam cih leh ka pasal khual gamlapi-ah
    zin a, tu laitakin inn-ah omlo hi. </para>
  <para style="p"><verse number="20" style="v" />Amah in sum tampi keng a, nipikal nih bang mateng
    hong tunglo ding hi,” a ci hi. </para>
  <para style="p"><verse number="21" style="v" />Tua ahih manin kam khum kam neel tawh amah zol a,
    tangvalpa in tua zolna a mangkha hi. </para>
  <para style="p"><verse number="22" style="v" />Tua ahih manin a kigo ding bawngtal in a sihna ding
    mun a zuat bangin, sakhi in a awkna ding thang zuanin a dian' laklak bangin, </para>
  <para style="p"><verse number="23" style="v" />thaltang in ama lungtang a khakna ding munah amah
    va pai hi. Vasa in a sihna ding thang-antah a bawh bangin va bawh a, a lauhuai sung a tun'
    lamtak theilo hi. </para>
  <para style="p"><verse number="24" style="v" />Ka tate aw, kei' lam hong nga un la, ka thugente
    hong ngai un. </para>
  <para style="p"><verse number="25" style="v" />Tua bang numeite' zolna mang kei un la, tua bangte
    tawh khialkha kei un. </para>
  <para style="p"><verse number="26" style="v" />Tua bang numei in mi tampi tak siasakin, simzawhloh
    ding mi tampi' sihna a piangsak hi. </para>
  <para style="p"><verse number="27" style="v" />Tua bang numei zuihna pen sihna gam zuatna hi a,
    sih baihna ding lampi zuatna ahi hi. </para>
  <chapter number="8" style="c" />
  <para style="p"><verse number="1" style="v" />Ngai un! Pilna in hong sam a, thungaihsut theihna
    hong kiko hilo ahi hiam? </para>
  <para style="p"><verse number="2" style="v" />Lamdung mualtung tengah, lamka citeng mun khempeuhah
    ding a, </para>
  <para style="p"><verse number="3" style="v" />khuapi lutna lampi gei-ah, mi omna kongpi tualah
    hong kiko a, </para>
  <para style="p"><verse number="4" style="v" />“Mi khempeuh tungah ka hong thum a, leitunga om mi
    khempeuh ka hong sam hi. </para>
  <para style="p"><verse number="5" style="v" />Ngaihsut kicing nailote aw, na lungsim uh
    khanghamsak un. Mihaite aw, thu ngaihsun un. </para>
  <para style="p"><verse number="6" style="v" />Ngai un, thu manpha kong gen ding hi; ka gen
    khempeuh thuman vive ahi hi. </para>
  <para style="p"><verse number="7" style="v" />Ka thugente a man bekbek hi a, zuauthu ka deih kei
    hi. </para>
  <para style="p"><verse number="8" style="v" />Ka gen khempeuh ahi vive hi a, zuauthu, thukawi om
    hetlo hi. </para>
  <para style="p"><verse number="9" style="v" />Thungaihsun theite-a' dingin telnop mahmah a, thu
    mutheite-a' dingin siang mahmah hi. </para>
  <para style="p"><verse number="10" style="v" />Ngun sangin kong thuhilhnate deihzaw un la, kham
    hoihpen sangin thutheihna deihzaw un. </para>
  <para style="p"><verse number="11" style="v" />“Suangmanpha sangin pilna ahi keimah ka hoihzaw a,
    kei tawh na hong tehpih theih ding uh a manpha dang omlo hi. </para>
  <para style="p"><verse number="12" style="v" />Pilna ahi keimah in thuthuk muhtheihna ka nei a,
    thu a telin theihna leh a kilawm ngaihsut theihna ka nei hi. </para>
  <para style="p"><verse number="13" style="v" />{ Topa } zahtakna pen thusia muhdahna hi a,
    kiphatsakna leh kihihsakna, gamtatsia leh thuzuau ka mudah hi. </para>
  <para style="p"><verse number="14" style="v" />Thu geelin ka semkhia a, thu theihtelna nei-in, kei
    ka thahat hi. </para>
  <para style="p"><verse number="15" style="v" />Kumpite in a gammite a ukna ding, mi ukte in ngeina
    man a zat theihna dingin keimah in ka huh hi. </para>
  <para style="p"><verse number="16" style="v" />Leitunga om mi ukte khempeuh in keima huhna bek
    tawh ukzo uh a, milian mi thupite in keima huhna bek tawh vaihawmzo uh hi. </para>
  <para style="p"><verse number="17" style="v" />Kei hong itte ka it a, kei hong zong peuhmahte in
    hong mu uh hi. </para>
  <para style="p"><verse number="18" style="v" />Piakkhiat theih ding hauhna leh minphatna, daupaina
    leh ma tutsak zawhna a kicingin ka nei hi. </para>
  <para style="p"><verse number="19" style="v" />Keima kiang panin na ngahte uh ngun hoihpen sangin
    hoihzaw a, kham hoihpen sangin zong hoihzaw lai hi. </para>
  <para style="p"><verse number="20" style="v" />Thuman lampi ka zui a, thutang lampi ka tawn hi. </para>
  <para style="p"><verse number="21" style="v" />Kei hong itte ka hausak a, a inn dimin neihlelam ka
    pia hi. </para>
  <para style="p"><verse number="22" style="v" />“{ Topa } in kei hong piangsak masa pen a,
    tangtawnga ama sep lak pan a masa pen ka hi hi. </para>
  <para style="p"><verse number="23" style="v" />Tangtawng pek lai-in kei hong bawl a, leitung a om
    ma-in hong bawl masak pen ka hi hi. </para>
  <para style="p"><verse number="24" style="v" />Tuipite a om ma-in kei ka suakkhin a, kei' suah
    hunin lui tuite om nailo hi. </para>
  <para style="p"><verse number="25" style="v" />Mual liante a kibawl ma-in kei ka suakkhin a, mual
    neute a kibawl ma pekin kei ka om khinta hi. </para>
  <para style="p"><verse number="26" style="v" />Leitung khempeuh a bawl ma, lei themkhat bek
    nangawn a bawl ma pekin kei ka om khinta hi. </para>
  <para style="p"><verse number="27" style="v" />Amah in vantung bawlin tuipi kimkotah vanpi mong
    ding a bawl laitak, </para>
  <para style="p"><verse number="28" style="v" />amah in vantungah meiite kipsakin tuipi tuinakte a
    bawl laitak, </para>
  <para style="p"><verse number="29" style="v" />tuipi tuite in ama cihna ban a khengin a luan'lohna
    ding thu a piak laitak ka om a, leitung bulpi a phuh laitak kei ka om hi. </para>
  <para style="p"><verse number="30" style="v" />Na geel siampa bangin amah tawh kikhawlin keimah
    pen nisimin ama lungdamna ka hi a, ama kianga om nuamsa-in, </para>
  <para style="p"><verse number="31" style="v" />leitungah ka lungdam a, mihingte lakah nuam ka sa
    hi. </para>
  <para style="p"><verse number="32" style="v" />“Tate aw, tu-in ka thugen hong ngai un la, kong
    gente zui le uh cin lungdamna na ngah ding uh hi. </para>
  <para style="p"><verse number="33" style="v" />Hong kihilhnate zui-in pilna ngah un la, thudon
    loin ommawk kei un. </para>
  <para style="p"><verse number="34" style="v" />Ka thugenna a ngai, nisimin ka kong gei-ah omin, ka
    inn-ah a ngak mipa in lungdamna ngah ding hi. </para>
  <para style="p"><verse number="35" style="v" />Kei hong mu mi in nuntakna a mu hi a, { Topa' }
    mai-ah maipha ngah ahi hi. </para>
  <para style="p"><verse number="36" style="v" />Ahi zongin kei hong mulo mi, amahmah a kisusia hi
    a, kei hong mudah peuhmah, a si nuam ahi hi,” hong ci hi. </para>
  <chapter number="9" style="c" />
  <para style="p"><verse number="1" style="v" />Pilna in a inn lam a, a innkhuampi sagih a phut hi. </para>
  <para style="p"><verse number="2" style="v" />Amah in pawi bawl dingin sa go-in leenggahzu khaih
    a, annekna ding sabuai a bawl hi. </para>
  <para style="p"><verse number="3" style="v" />Khuasung munsang khempeuh panin mi a sam dingin a
    nasem numeite sawl a, </para>
  <para style="p"><verse number="4" style="v" />“Thu theilote aw, hong pai un,” ci-in samsak a,
    mihaite kiangah, </para>
  <para style="p"><verse number="5" style="v" />“Hong pai un la, ka an huansa ne-in, ka bawlsa
    leenggahzu hong dawn un. </para>
  <para style="p"><verse number="6" style="v" />Thu theilote taisanin khan'sau un la, pilna lampi
    zui un,” cisak hi. </para>
  <para style="p"><verse number="7" style="v" />Mihaite thuhilh lecin hong maizumsak ding a,
    migilote thuhilh lecin hong sugawp ding hi. </para>
  <para style="p"><verse number="8" style="v" />Mihaite thuhilh kei in; hong mudah ding uh hi.
    Mipilte thuhilh in; hong it ding uh hi. </para>
  <para style="p"><verse number="9" style="v" />Mipilte thuhilh lecin pil semsemna-in nei ding a,
    thuman mite thuhilh lecin a thutheihna uh khang semsem ding hi. </para>
  <para style="p"><verse number="10" style="v" />{ Topa } zahtakna pen pilna kipatna hi a, Siangtho
    Pa theihna pen thumuhna ahi hi. </para>
  <para style="p"><verse number="11" style="v" />Pilna in na khang hong khan ding a, na nuntakna
    hong sausak ding hi. </para>
  <para style="p"><verse number="12" style="v" />Pil lecin nangma phattuamna ding hi a, pilna don
    kei lecin nangma supna ding ahi hi. </para>
  <para style="p"><verse number="13" style="v" />Haina pen a kamtam, zumna mel a theilo numei tawh
    kibang a, </para>
  <para style="p"><verse number="14" style="v" />ama kong gei-ah ahi a, a sangpen munah ahi zongin
    amah tu a, </para>
  <para style="p"><verse number="15" style="v" />ama kiang a nawkkha, amau' nasep bek a phawk kimlai
    mite kiangah, </para>
  <para style="p"><verse number="16" style="v" />“Thu theilote aw, hong pai un,” ci-in samin,
    mihaite kiangah, </para>
  <para style="p"><verse number="17" style="v" />“Tui dawnsim, khumdiak a, an neksim, limdiak hi,”
    ci hi. </para>
  <para style="p"><verse number="18" style="v" />Tua lai-ah a paite a sihna thu tua lai-ah a lutsate
    sihna gam thuk sungah a om khitna thu, a khemzawh mite in phawkkhalo uh hi. </para>
  <chapter number="10" style="c" />
  <para style="p"><verse number="1" style="v" />Hihte pen Solomon' paunakte ahi hi: Ta pil in a pa
    lungdamsak a, ta hai in a nu dahsak hi. </para>
  <para style="p"><verse number="2" style="v" />Thuman loin ngahna-ah phattuamna omlo a, thumanna in
    sihna ding pan hong hon hi. </para>
  <para style="p"><verse number="3" style="v" />{ Topa } in mihoihte a gilkialin koihlo a, migilote
    a duh uh nesaklo hi. </para>
  <para style="p"><verse number="4" style="v" />Thadahna in zawn'na hi a, thanuamna in hauhna hi. </para>
  <para style="p"><verse number="5" style="v" />A hunin an a lapa mipil hi a, anlak hunin a ihmupa
    in maizumna a ngah hi. </para>
  <para style="p"><verse number="6" style="v" />Mihoihte in thupha ngah a, migilote in thusia bekbek
    gen hi. </para>
  <para style="p"><verse number="7" style="v" />Mihoihte kiphawkphawk a, migilote kimangngilh pah
    hi. </para>
  <para style="p"><verse number="8" style="v" />Mipilte in thuhilhna mang a, a hai paute in
    lungkhamna tuak hi. </para>
  <para style="p"><verse number="9" style="v" />Thuman mite lungnuamin om hithiat a, thumanlote
    kiman hi. </para>
  <para style="p"><verse number="10" style="v" />Khialhna kimuhmawh bawlna in buaina piangsak a,
    hang takin hilh ngamna in nopna piangsak hi. </para>
  <para style="p"><verse number="11" style="v" />Mihoihte' kampaute pen nuntakna tuinak bang a,
    migilote in thusia bekbek gen uh hi. </para>
  <para style="p"><verse number="12" style="v" />Muhdahna in kitotna piangsak a, itna in mawhna
    khempeuh maisak hi. </para>
  <para style="p"><verse number="13" style="v" />Thungaihsun theite' kamsungah pilna om a, mihaite'
    nungzangah ciangduai kinga hi. </para>
  <para style="p"><verse number="14" style="v" />Mipilte in a pilna uh behlapin, mihaite a pau
    ciangin thusia tawh kizom pahpah hi. </para>
  <para style="p"><verse number="15" style="v" />Hauhna in mihaute hu a, zawn'na in mizawngte siasak
    hi. </para>
  <para style="p"><verse number="16" style="v" />Mihoihte' thaman nuntakna hi a, migilote' thaman
    siatna ahi hi. </para>
  <para style="p"><verse number="17" style="v" />Kihilhna man'na nuntak lampi zuihna hi a, hilhna
    man' noplohna lampi lauhuai zuihna ahi hi. </para>
  <para style="p"><verse number="18" style="v" />Mi a mudahte bek in zuauthu gen a, mi a gensiate
    mihai ahi hi. </para>
  <para style="p"><verse number="19" style="v" />Kam tam paute tampi khial a, pau iptheite mipil hi. </para>
  <para style="p"><verse number="20" style="v" />Mihoihte' thugente nguntang bang a, migilote'
    ngaihsutnate in bangmah manlo hi. </para>
  <para style="p"><verse number="21" style="v" />Mihoihte' thugente in mi tampi nuamtuamsak a,
    mihaite in a hai sihpih uh hi. </para>
  <para style="p"><verse number="22" style="v" />{ Topa' } thupha in mite hausak a, dahna leh gimna
    tawh piakhawm lo hi. </para>
  <para style="p"><verse number="23" style="v" />Mihaite in gamtatsiat ding nuamsa uh a, thungaihsun
    theite in pil gamtatna nuamsa uh hi. </para>
  <para style="p"><verse number="24" style="v" />Migilote tungah a kihtaktak uh tung a, mihoihte in
    a deihdeih uh ngah uh hi. </para>
  <para style="p"><verse number="25" style="v" />Huihpi a nun' ciangin migilote leen'mang a, thuman
    mite lungmuangin om tawntung uh hi. </para>
  <para style="p"><verse number="26" style="v" />Leenggahtui thuk in ha kimsak a, meikhu in mit a
    siipsak bangin, mi thadah in a cialpa a nasak hi. </para>
  <para style="p"><verse number="27" style="v" />{ Topa } zahtakna in khan' sausak a, migilote
    khan'sih hi. </para>
  <para style="p"><verse number="28" style="v" />Mihoihte' lametna lungdamna hi a, migilote' lametna
    a hawmpi ahi hi. </para>
  <para style="p"><verse number="29" style="v" />{ Topa } in midikte hu a, migilote a susia hi. </para>
  <para style="p"><verse number="30" style="v" />Midikte lungmuang takin om tawntung ding uh a,
    migilote in omna ding mun ngah zolo ding uh hi. </para>
  <para style="p"><verse number="31" style="v" />Midikte in pilna thu gen uh a, thu hoihlo a gente'
    leii ki-attan ding hi. </para>
  <para style="p"><verse number="32" style="v" />Midikte in a gen ding uh thuhoih thei a, migilote
    in thusia bekbek gengen uh hi. </para>
  <chapter number="11" style="c" />
  <para style="p"><verse number="1" style="v" />Tawikhaina manlo a zangte { Topa } in mudah a,
    tawikhaina man a zangte tungah { Topa } lungkim hi. </para>
  <para style="p"><verse number="2" style="v" />Mi kiphasakte in minsiatna ngahpak ding ahih manin a
    hoihbekin om ding hoihzaw tham hi. </para>
  <para style="p"><verse number="3" style="v" />Midikte thumanin gamta uh a, migilote amau'
    hoihlohna in susia hi. </para>
  <para style="p"><verse number="4" style="v" />Hauhna in sihna ding panin hong hu theilo a,
    thumanna in na sih ding hong hu thei hi. </para>
  <para style="p"><verse number="5" style="v" />Thumanna in midikte' nuntakna a nuamzaw-in piangsak
    a, migilote in amau' gitlohna mah puklawh uh hi. </para>
  <para style="p"><verse number="6" style="v" />Thumanna in midikte honkhia a, thumanlo mite in
    amau' huaihamna mah awkpih uh hi. </para>
  <para style="p"><verse number="7" style="v" />Migilote a sih ciangin a lametna teng uh tawh bei
    khawm a, hauhna suan'na a mawkna a suak hi. </para>
  <para style="p"><verse number="8" style="v" />Lungkhamna a tuahlohna dingun midikte kihu a,
    migilote tungah lungkhamna tungzaw hi. </para>
  <para style="p"><verse number="9" style="v" />Pasian a ngaihsunlo mite' thugenna hangin mite in
    siatna thuak a, midikte' pilna hangin mite in hotkhiatna ngah uh hi. </para>
  <para style="p"><verse number="10" style="v" />Midikte a tuahphat ciangin khuasungah lungdamna om
    a, migilote a sih ciangin zong khuasungah lungdamin kikona a om hi. </para>
  <para style="p"><verse number="11" style="v" />Thuman mite' omna hangin khuapi a lian suak a,
    migilote' kampauna hangin khuapi a sia suak hi. </para>
  <para style="p"><verse number="12" style="v" />Simmawhna tawh midang hopihna pen haina hi a,
    mipilte pauloin om dide hi. </para>
  <para style="p"><verse number="13" style="v" />Mi a gensiasiate tungah thusim kigen ngamlo a, a
    muan'huai mite' tung bekah thusim kigen ngam hi. </para>
  <para style="p"><verse number="14" style="v" />Thulamlak ding a neilo mihingte kipuk uh a,
    thulamlak tampi neihna pen lungmuan'na ahi hi. </para>
  <para style="p"><verse number="15" style="v" />Midang khat' leiba lohsak ding na kiciam leh na
    kisik ding hi. Tua bang thu-ah kihel kei lecin nang-a' dingin hoihzaw hi. </para>
  <para style="p"><verse number="16" style="v" />A dik numei kizahtak a, a diklo numei mindai hi. A
    thadah mi in sum nei ngeilo a, a hahkat mi in sum hau hi. </para>
  <para style="p"><verse number="17" style="v" />Migi lecin nang-a' dingin a hoih a bawl na hi a,
    gilo lecin nangmahmah a kigimsak na hi bek hi. </para>
  <para style="p"><verse number="18" style="v" />Migilote in a man nei taktak bangmah ngahlo a,
    thumanin a gamtate in peelloin thaman hoih a ngah hi. </para>
  <para style="p"><verse number="19" style="v" />Thumanin gamtat ding a hanciamte nungta ding a, a
    sia-in a gamta teiteite si ding uh hi. </para>
  <para style="p"><verse number="20" style="v" />{ Topa } in lungsim gilote mudah a, a manin a
    gamtate tungah a lungkim hi. </para>
  <para style="p"><verse number="21" style="v" />Migilote in gim a thuak hamtangna ding, midikte
    gimna tawh a kipelhna ding teltakin thei in. </para>
  <para style="p"><verse number="22" style="v" />Thu a ngaihsun theilo numei melhoih pen vokpi muk-a
    om kham nakbah tawh kibang lel hi. </para>
  <para style="p"><verse number="23" style="v" />Mihoihte' deihna thuhoih tawh kizom tawntung a,
    migilote' deihna a tun' ciangin mi khempeuh a heh hi. </para>
  <para style="p"><verse number="24" style="v" />Mi pawlkhat in sum zang ziahziah napi-in hau semsem
    uh a, mi pawlkhat cil mahmah napi, zawng semsem hi. </para>
  <para style="p"><verse number="25" style="v" />A cingh mite hau semsem ding a, midang a huhte in
    huhna mah ngahkik ding hi. </para>
  <para style="p"><verse number="26" style="v" />An man khan'ding ngakna-in a zuak nuamlote kisamsia
    a, leinop hunin a zuakpahte kiphat hi. </para>
  <para style="p"><verse number="27" style="v" />Thuhoih a hanciamte in pahtakna ngah a, siatna a
    hanciamte in siatna mah ngah hi. </para>
  <para style="p"><verse number="28" style="v" />Tuk lai-a singteh tam bangin midikte' hauhna khang
    ding a, phalbi lai-a singteh pulh bangin hauhna a suangte kiam ding uh hi. </para>
  <para style="p"><verse number="29" style="v" />A innkuan sung a ukkhial mite hawmsuak ding a, a
    haite pen mipilte' sila suak tawntung ding hi. </para>
  <para style="p"><verse number="30" style="v" />Midikte a khan' sau a, migilote khan'sih hi. </para>
  <para style="p"><verse number="31" style="v" />Mihoihte hih leitungah thaman kipia ahih leh migilo
    leh mawhneite gimna kipiazaw kan ding hi. </para>
  <chapter number="12" style="c" />
  <para style="p"><verse number="1" style="v" />Pilna a deihte, kithuhilh ding ut uh a, kitai ding
    utlohna pen haina ahi hi. </para>
  <para style="p"><verse number="2" style="v" />Mihoihte in { Topa' } maipha ngah a, siatna a
    gamtate amah in a mawhsak hi. </para>
  <para style="p"><verse number="3" style="v" />Gitlohna in lungmuan'na piangsaklo a, thuman mite
    lungmuang takin om uh hi. </para>
  <para style="p"><verse number="4" style="v" />Zi hoih pen a pasal' minthan'na leh lungdamna hi a,
    a pasal a maizumsak zi pen a pasal-a' dingin a dam theilo guhnatna tawh kibang hi. </para>
  <para style="p"><verse number="5" style="v" />Thuman mite in a kilawm a kituakin hong bawl a,
    migilote bek in hong khem nuam hi. </para>
  <para style="p"><verse number="6" style="v" />Migilote' thugente mi thahnopna bekbek hi a,
    midikte' thugente in lauhuaina sunga om mite a honkhia hi. </para>
  <para style="p"><verse number="7" style="v" />Migilote in sihna tuakin cimang a, thuman mite
    nungta-in khang kizom hi. </para>
  <para style="p"><verse number="8" style="v" />Mipilte kiphatin kipahtawi a, mihaite kineu-et hi. </para>
  <para style="p"><verse number="9" style="v" />Nektawm ding neilopi-in milian bangin omna sangin
    nuntakna ding na semin mi mawkmawk hihna hoihzaw hi. </para>
  <para style="p"><verse number="10" style="v" />Midikte in a gannote hoihtakin don a, migilote in a
    gannote bawlsia hi. </para>
  <para style="p"><verse number="11" style="v" />Nakpi takin lo khote in an hau a, man neilopi-in
    hun beisakna in haina ahi hi. </para>
  <para style="p"><verse number="12" style="v" />Migilote' belh munmuan'huai pen leikhal bangin
    kitamzan a, mihoihte' zung kip tawntung hi. </para>
  <para style="p"><verse number="13" style="v" />Migilote in a zuaugenna uh awkpih a, thuman mite
    buaina tawh kipelh hi. </para>
  <para style="p"><verse number="14" style="v" />Mite in kam hoih pauna hangin thaman ngah uh a, a
    sepna bangun zong thaman ngah uh hi. </para>
  <para style="p"><verse number="15" style="v" />Mihaite pen amau mah thuman kisa tawntung a,
    mipilte in mi' thugenna ngai nuam uh hi. </para>
  <para style="p"><verse number="16" style="v" />Mihaite in a hehna uh langsakpah uh a, mipilte in a
    hehna uh ipzo hi. </para>
  <para style="p"><verse number="17" style="v" />Thuman mite in thu taktak mah gen uh a, zuau tecite
    in khemna thu bek gen uh hi. </para>
  <para style="p"><verse number="18" style="v" />Ngaihsun lo-a kampauna in tem hiam bangin mi
    liamsak thei a, mipilte' kampauna in tua bang liamna damsak thei hi. </para>
  <para style="p"><verse number="19" style="v" />Thuman genna kip tawntung a, thuzuau genna tomno
    sung bek kimang hi. </para>
  <para style="p"><verse number="20" style="v" />Thusia ngaihsunte lungkham uh a, thuhoih vaihawmte
    lungdam uh hi. </para>
  <para style="p"><verse number="21" style="v" />Thuman mite tungah thusia tunglo a, migilote
    lungkhamna tawh kidim hi. </para>
  <para style="p"><verse number="22" style="v" />{ Topa } in zuaugen mite mudah a, mi citakte tungah
    a lungdam hi. </para>
  <para style="p"><verse number="23" style="v" />Mipilte in a theihna uh im khinkhian a, mihaite in
    a haina uh pholaklak hi. </para>
  <para style="p"><verse number="24" style="v" />Mi thanuamte vanglian a, mi thadahte sila suak hi. </para>
  <para style="p"><verse number="25" style="v" />Lunghihmawhna in lungkhamna piangsak a, kampau hoih
    in mi lungdamsak hi. </para>
  <para style="p"><verse number="26" style="v" />Midikte in a gamtatna uh tel et a, migilote a
    gamtatna un lam pialsak hi. </para>
  <para style="p"><verse number="27" style="v" />Thadahte a tup tung ngeilo a, a thanuamte in a deih
    ngah hi. </para>
  <para style="p"><verse number="28" style="v" />Mi thumante' gamtatna in nuntakna piangsak a,
    mihaite' gamtatna in sihna piangsak hi. </para>
  <chapter number="13" style="c" />
  <para style="p"><verse number="1" style="v" />Ta pil in a pa' hilhna mang a, a kihisak mi in a
    khial min pua nuamlo hi. </para>
  <para style="p"><verse number="2" style="v" />Mihoihte in a kam siamna bangun thaman sang a,
    mizuaute pen siattat ding bek ut uh hi. </para>
  <para style="p"><verse number="3" style="v" />Pau a ki-ipzo mi in a nuntakna a hu hi a, a mawk
    paupau mi pen amah a kisiasak tawm ahi hi. </para>
  <para style="p"><verse number="4" style="v" />Thadah mi in a deih ngahzo lo a, nasep hahkat mi in
    a deih khempeuh ngahzo hi. </para>
  <para style="p"><verse number="5" style="v" />Thuman mi in zuauthu deihlo a, a gilo mi in
    gensiatna leh mindaina ding bek a pau hi. </para>
  <para style="p"><verse number="6" style="v" />Thumanna in midikte hu a, gitlohna pen mawhneite'
    pukna ahi hi. </para>
  <para style="p"><verse number="7" style="v" />Mi pawlkhatte, zawng napi-in kihausak uh a, mi
    pawlkhatte, hau napi-in kizawngsak uh hi. </para>
  <para style="p"><verse number="8" style="v" />Mihaupa' sum hauhna in a nuntakna tankhiazo a,
    mizawngpa in a kitatna ding bangmah neilo hi. </para>
  <para style="p"><verse number="9" style="v" />Thuman mite khuavak bangin taang lela a, migilote
    meivak bangin mitpak hi. </para>
  <para style="p"><verse number="10" style="v" />Hilh ding utlo, kihihsakna in kitotna bek piangsak
    thei a, hong kithuhilh ding utna pen a hoihzaw ahi hi. </para>
  <para style="p"><verse number="11" style="v" />Ol takin hauhpakna oltak mahin kiamkik pah a,
    haksapi-in hauhtohna khangto semsem hi. </para>
  <para style="p"><verse number="12" style="v" />Lamet tun'lohna in lungsim cinasak a, deihna
    tangtun'na pen lungdamna ahi hi. </para>
  <para style="p"><verse number="13" style="v" />Thu kihilh ding utlohna pen siat ding utna hi a,
    thu kihilhna zuihna pen lungnopna ahi hi. </para>
  <para style="p"><verse number="14" style="v" />Mipilte' thuhilhna pen nuntakna tuinak bang hi a,
    sihna thang tawh kipelhna ahi hi. </para>
  <para style="p"><verse number="15" style="v" />Thungaihsut theihna maipha ngahna hi a, zuautatna
    in lungkhamna bek piangsak hi. </para>
  <para style="p"><verse number="16" style="v" />Thungaihsun theite pilna tawh gamta a, mihaite in a
    haina taangko hi. </para>
  <para style="p"><verse number="17" style="v" />Kamtai ginalo in mi lungkhamsak a, a citak thupuapa
    in mi lungdamsak kik hi. </para>
  <para style="p"><verse number="18" style="v" />Thukihilhna a zuilo mi in zawn'na leh mindaina ngah
    a, thukihilhna a zui mi in minphatna leh pahtawina a ngah hi. </para>
  <para style="p"><verse number="19" style="v" />Deihna ngahna in lungsim nuamsak a, siat gamtatna
    panin mihaite pialkhia nuamlo hi. </para>
  <para style="p"><verse number="20" style="v" />Mipil tawh kikhawl lecin na pil ding a, mihai tawh
    kikhawl lecin gimna na thuak ding hi. </para>
  <para style="p"><verse number="21" style="v" />Tuahsiatna in mawhneite sulzuih kawikawi a, midikte
    tuahpha kawikawi hi. </para>
  <para style="p"><verse number="22" style="v" />Midikte in a tu a tate' luah ding gamh nei uh a,
    mawhneite' neihsate ahih leh midikte-a' ding hi lel hi. </para>
  <para style="p"><verse number="23" style="v" />Lo thak panin mizawngte' khamkhop ding an piangkha
    ding a, ahi zongin thumanlohna hangin tua nangawn maimang thei ding hi. </para>
  <para style="p"><verse number="24" style="v" />A ta a tai nuamlote a ta mudah hi a, a ta a itte in
    limtakin thuhilhin a tai hi. </para>
  <para style="p"><verse number="25" style="v" />Thuman mi in a kham ding nei-in gilvah a, a gilo mi
    in nektawm ding neiloin a gil a kial hi. </para>
  <chapter number="14" style="c" />
  <para style="p"><verse number="1" style="v" />Numei pilte in innsung nuntakna khangsak a, numei
    haite in innsung susia hi. </para>
  <para style="p"><verse number="2" style="v" />Thumanin a gamta mite in { Topa } zahtak uh a, a
    sia-in a gamta mite in { Topa } simmawh uh hi. </para>
  <para style="p"><verse number="3" style="v" />Mihaite a pau ciangin siatna thuaklawh uh a,
    mipilte' pauna in siatna ding pan pengsak hi. </para>
  <para style="p"><verse number="4" style="v" />Bawngtal om kei leh lo panin an tawm bek kila a,
    bawngtal tha tawh an a kihau ahi hi. </para>
  <para style="p"><verse number="5" style="v" />A citak teci in thuman bekbek gen tawntung a, a
    ginalo teci in zuau bekbek gen tawntung hi. </para>
  <para style="p"><verse number="6" style="v" />Mi a simmawh theite in pilna a zon' uh hangin ngah
    zolo uh a, thungaihsun theite in olno takin ngah thei uh hi. </para>
  <para style="p"><verse number="7" style="v" />Mihaite tawh kikhawl kei in; amau' kiang pan pilna
    na ngah kei ding hi. </para>
  <para style="p"><verse number="8" style="v" />Thungaihsun theite a pilna in lampi man musak a,
    mihaite a haina in lam khialsak hi. </para>
  <para style="p"><verse number="9" style="v" />Mihaite in a khialh hangun phamawh salo uh a,
    mipilte a khialh ciangun mawhmaisak ding deih uh hi. </para>
  <para style="p"><verse number="10" style="v" />Lungdamna leh lungkhamna eimah bek in i theih hi a,
    midang kuamah in hong phawkpih khalo hi. </para>
  <para style="p"><verse number="11" style="v" />Migilote' inn kisusia ding a, thuman mite' inn
    kipin gina semsem ding hi. </para>
  <para style="p"><verse number="12" style="v" />Mihingte in thuman lampi hi, ci-in a ngaihsutte pen
    sihna lampi hikha thei hi. </para>
  <para style="p"><verse number="13" style="v" />Nuihna pen cihmawh selna zong hithei a, kigualnop
    sakna a ven' ciangin dahna hong kilangkik hi. </para>
  <para style="p"><verse number="14" style="v" />Misia in siatna thaman ngah a, mipha in phatna
    thaman ngah hi. </para>
  <para style="p"><verse number="15" style="v" />Mihaite in a thuzak peuh um pahpah a, mipilte in a
    gamtatna ding ngaihsun cian hi. </para>
  <para style="p"><verse number="16" style="v" />Mipilte kidawmin siatna panin kihem a, mihaite in
    thu ngaihsun masa loin gamta pahpah hi. </para>
  <para style="p"><verse number="17" style="v" />A lungtom mite hai gamtat a, mipilte lungduai hi. </para>
  <para style="p"><verse number="18" style="v" />Mihaite in haina bek mah ngah a, mipilte in pilna
    mah ngah thuah hi. </para>
  <para style="p"><verse number="19" style="v" />Migilote in mihoihte mai-et uh a, maipha a piak
    ding uh a thum uh hi. </para>
  <para style="p"><verse number="20" style="v" />Kuamah in mizawngte ngailo a, mihaute in lawm tampi
    nei hi. </para>
  <para style="p"><verse number="21" style="v" />Mizawngte a simmawhte a khial hi a, mizawngte
    tungah a cinghte a lungdam hi. </para>
  <para style="p"><verse number="22" style="v" />Na a hoih a semte mite in muangin zahtak a, a sia
    gamtatna pen khialhna lianpi ahi hi. </para>
  <para style="p"><verse number="23" style="v" />Gimpi-a nasepna pen hauhna hi a, kam bek pau-in
    tutmawkna pen zawn'na ahi hi. </para>
  <para style="p"><verse number="24" style="v" />Pilna pen mipilte' minthan'na lukhu hi a, haina pen
    mihaite' kizepna bulpi ahi hi. </para>
  <para style="p"><verse number="25" style="v" />Thutak a gen teci in nuntakna huzo a, zuauthu a gen
    teci in mi lehhek hi. </para>
  <para style="p"><verse number="26" style="v" />{ Topa } a zahtak mi in lungmuan'na nei a, a tate'
    belhtheih ding mi kician ahi hi. </para>
  <para style="p"><verse number="27" style="v" />{ Topa } zahtakna pen nuntakna tuinak tawh kibang
    a, sihna thang tawh hong kipelhsak hi. </para>
  <para style="p"><verse number="28" style="v" />Mi tampi a uk kumpipa minthang a, a uk ding mi om
    kei leh a mawkna ahi hi. </para>
  <para style="p"><verse number="29" style="v" />A lungduaite mipil hi a, lungtomna pen haina
    kilatna ahi hi. </para>
  <para style="p"><verse number="30" style="v" />Lungnopna in pumpi cidamsak a, hazatna pen guh a
    muatsak natna ahi hi. </para>
  <para style="p"><verse number="31" style="v" />Mizawngte bawlsiatna pen a piangsak Pasian
    simmawhna hi a, mizawngte tungah citna pen Pasian zahtakna ahi hi. </para>
  <para style="p"><verse number="32" style="v" />Migilopa ama tatsiatna in puksak a, mihoihpa ama
    hoihtatna in hu hi. </para>
  <para style="p"><verse number="33" style="v" />Thungaihsun theite' sungah pilna teng a, mihaite in
    pilna thei khalo uh hi. </para>
  <para style="p"><verse number="34" style="v" />Thumanna in minam minthangsak a, mawhna in minam
    mindaisak hi. </para>
  <para style="p"><verse number="35" style="v" />A hoihin a gamta a mite tungah kumpipa lungdam a, a
    gina-in a gamta lote gim a pia hi. </para>
  <chapter number="15" style="c" />
  <para style="p"><verse number="1" style="v" />Kam nemin dawn'na in hehna damsak a, kam khauh in
    hehna piangsak hi. </para>
  <para style="p"><verse number="2" style="v" />Mipilte in pilna thu gen a, mihaite in haina thu gen
    hi. </para>
  <para style="p"><verse number="3" style="v" />{ Topa' } mit in mun khempeuh mu a, misia, mipha,
    hong encik kim hi. </para>
  <para style="p"><verse number="4" style="v" />Kam khum in nuntakna piangsak a, kam sia in lung
    gimsak hi. </para>
  <para style="p"><verse number="5" style="v" />A pa' hilhna a ngai nuamlote mihai hi a, hilhna a
    mang nuamte mipil ahi hi. </para>
  <para style="p"><verse number="6" style="v" />Thuman mite' neihsa kip a, migilote' hauhna in
    lungkham a guan' hi. </para>
  <para style="p"><verse number="7" style="v" />Mipilte' kampauna in pilna khangsak a, mihaite'
    lungsimah thumanlohna bek om hi. </para>
  <para style="p"><verse number="8" style="v" />{ Topa } in migilote' biakpiakna kihhuai sa a,
    thuman mite' thungetna-ah lungdam hi. </para>
  <para style="p"><verse number="9" style="v" />{ Topa } in migilote' gamtatna kihhuai sa a, thuman
    a deih mite a it hi. </para>
  <para style="p"><verse number="10" style="v" />A gamta khial mite nakpi takin kithuhilh a,
    thukihilhna a mang nuamlote in sihna thuak ding uh hi. </para>
  <para style="p"><verse number="11" style="v" />Sihna gamsungah a omte nangawn Pasian in mu ahih
    leh, mihingte' ngaihsutna tel muhzaw kan ding hilo ahi hiam? </para>
  <para style="p"><verse number="12" style="v" />A kihisak mite in kithuhilhna ngai nuamlo uh a,
    mipilte kiangah thu dong ngeilo uh hi. </para>
  <para style="p"><verse number="13" style="v" />Lungdamna in maitaisak a, lungkhamna in maigumsak
    hi. </para>
  <para style="p"><verse number="14" style="v" />Thungaihsun theite in pilna zong uh a, mihaite ahih
    leh a theihlohna uh tawh lungkim uh hi. </para>
  <para style="p"><verse number="15" style="v" />Mizawngte lungkham tawntung uh a, a lungdam mite in
    nuntak nuamsa mahmah uh hi. </para>
  <para style="p"><verse number="16" style="v" />Hau napi-in lungkham sangin zawng napi-in { Topa }
    zahtakna hoihzaw tham hi. </para>
  <para style="p"><verse number="17" style="v" />Kitawngtawng kawmin sameh limpen nekna sangin ki-it
    diamdiamin anteh meh nek hoihzaw hi. </para>
  <para style="p"><verse number="18" style="v" />Lungtomna in kitotna piangsak a, lungduaina in
    kilemna piangsak hi. </para>
  <para style="p"><verse number="19" style="v" />Mi thadahte in mun khempeuhah haksatna tuak a, mi
    thumante in haksatna tuak khalo hi. </para>
  <para style="p"><verse number="20" style="v" />Ta pilte in a pa lungdamsak a, ta haite bek in a nu
    simmawh hi. </para>
  <para style="p"><verse number="21" style="v" />Mihaite in a hai mah uh lungdampih a, mipilte ahih
    leh a manin gamta uh hi. </para>
  <para style="p"><verse number="22" style="v" />Lim ngaihsut loin sepna tawh bangmah piang zolo a,
    limtakin geelna tawh ma kitun'zo bek hi. </para>
  <para style="p"><verse number="23" style="v" />A hun mahin dawn'pah theihna lungkimhuai a, a
    kilawm kammal tawh dawn'pah theihna hoihzaw kan hi. </para>
  <para style="p"><verse number="24" style="v" />Mipilte in nuntakna lampi zuito uh a, sihna lampi
    zuisuk lo uh hi. </para>
  <para style="p"><verse number="25" style="v" />{ Topa } in mi kiphasakte' inn phelkhiatsak a,
    meigongte' neihsa hutpih hi. </para>
  <para style="p"><verse number="26" style="v" />{ Topa } in migilote' ngaihsutna kihhuaisa a,
    midikte' kampaunate hoih a sa hi. </para>
  <para style="p"><verse number="27" style="v" />A manloin sum ngahna in innsung lungkhamsak a,
    sumgolh a deihlote a nuntak sauvei nuam hi. </para>
  <para style="p"><verse number="28" style="v" />Mihoihte in a kampau ding ngaihsun phot a,
    migilote' paupakna pen thusia tawh kizom hi. </para>
  <para style="p"><verse number="29" style="v" />{ Topa } in midikte' thungetna ngai a, migilote'
    thungetna thudonlo hi. </para>
  <para style="p"><verse number="30" style="v" />Maitaina in lung nuamsak a, thuhoih zakna in lung
    damsak hi. </para>
  <para style="p"><verse number="31" style="v" />Kithuhilhna zuih theihna pen mipilte' lakah kihel
    theihna ahi hi. </para>
  <para style="p"><verse number="32" style="v" />Kihilh ding a utlote amahmah a kisusia hi a,
    kithuhilh ding a utte pil semsem ding hi. </para>
  <para style="p"><verse number="33" style="v" />{ Topa } zahtakna pen pilna mah hi pah a,
    kiniamkhiatna in pahtawina hong ngahsak hi. </para>
  <chapter number="16" style="c" />
  <para style="p"><verse number="1" style="v" />Mite in bangbang a geel zongin { Topa' } deihna bang
    bekin a piang ding hizaw hi. </para>
  <para style="p"><verse number="2" style="v" />Mihingte pen a gamtatna uhah man kisa a, ahi zongin
    { Topa } in a khenna khat na om hi. </para>
  <para style="p"><verse number="3" style="v" />Na geelnate khempeuh { Topa } ap in; tua hi leh na
    geelna bangin tangtung ding hi. </para>
  <para style="p"><verse number="4" style="v" />{ Topa } in na khempeuh ngimna nei-in bawl a,
    migilote nangawn siatna a thuak dingin a bawl ahi hi. </para>
  <para style="p"><verse number="5" style="v" />{ Topa } in a kihisak mite mudah a, amaute in gimna
    thuak hamtang uh hi. </para>
  <para style="p"><verse number="6" style="v" />Thumanna leh cihtakna mawhmai ngahna hi a, { Topa }
    zahtakna siatna tawh kipelhna ahi hi. </para>
  <para style="p"><verse number="7" style="v" />{ Topa' } deih bangin gamtatna pen galte nangawn
    lawma kaihzawhna ahi hi. </para>
  <para style="p"><verse number="8" style="v" />Thuman loin hauhna sangin thumanin tawmno neihna a
    hoihzaw ahi hi. </para>
  <para style="p"><verse number="9" style="v" />Mihing in thu geel a, ahi zongin { Topa' } deihna
    bangin kisemkhia hi. </para>
  <para style="p"><verse number="10" style="v" />Kumpipa in thuman genin thu a khen ciangin khial
    ngeilo hi. </para>
  <para style="p"><verse number="11" style="v" />A man tawikhaina leh tawi tehnate { Topa}-a' hi a,
    a tawisuang khempeuh ama bawlsa ahi hi. </para>
  <para style="p"><verse number="12" style="v" />Thumanin gamtatna bek in kumpi kipsak ahih manin a
    sia-a gamtat ding kumpite utlo uh hi. </para>
  <para style="p"><verse number="13" style="v" />Kumpite in thuman genna deih uh a, thuman a gen
    mite it uh hi. </para>
  <para style="p"><verse number="14" style="v" />Kumpipa heh leh mi khatpeuh in sihlawh thei a,
    mipil khat in kumpipa lungdamsak thei hi. </para>
  <para style="p"><verse number="15" style="v" />Kumpipa maitai leh nuntakna hi a, ama pahtakna pen
    tuk hunin guah a zusak meiipi tawh kibang hi. </para>
  <para style="p"><verse number="16" style="v" />Kham sangin pilna hoihzaw a, ngun sangin thutheihna
    deihhuai zaw hi. </para>
  <para style="p"><verse number="17" style="v" />Mihoihte in siatna tawh a kipelh ding lampi tawn uh
    a, a lampi tot ding limtakin a ngaihsun mi in a nuntakna a hu ahi hi. </para>
  <para style="p"><verse number="18" style="v" />Kisaktheihna in siatna hong tuaksak a, kiphatsakna
    in pukna hong piangsak hi. </para>
  <para style="p"><verse number="19" style="v" />Mi kihisak tawh kipawlin vankisutte ngahna sangin
    mizawngte tawh kikhawlin mineu-a om hoihzaw hi. </para>
  <para style="p"><verse number="20" style="v" />Thuhilhna a mang mite a ma vang ding a, { Topa } a
    muang mite a lung dam ding hi. </para>
  <para style="p"><verse number="21" style="v" />Lungsim pilte thumuhna tawh kampau uh a, amau' kam
    khumna zaknophuai kisa semsem hi. </para>
  <para style="p"><verse number="22" style="v" />Pilna pen mipilte-a' dingin hin'na tuinak bang hi
    a, mihaite ahih leh amau' haina mah in gimna thuaksak hi. </para>
  <para style="p"><verse number="23" style="v" />Mipilte in thu ngaihsun kawmin kam pau uh a, amau'
    pauna zaknophuai semsem hi. </para>
  <para style="p"><verse number="24" style="v" />Kam khum pen khuaizu bang hi a, i kamah khum a, i
    pumpi-a' dingin zong hoih mahmah hi. </para>
  <para style="p"><verse number="25" style="v" />Hoih hi, ci-in i ngaihsut thu khat pen sih theihna
    ding thu na hi zawsop thei hi. </para>
  <para style="p"><verse number="26" style="v" />An duhna in mi na semsak a, gilkialna in nak sepsak
    semsem zaw hi. </para>
  <para style="p"><verse number="27" style="v" />Migilote in siatna ding bek zongzong uh a, a
    kampaunate uh na a kangtumthei meikuang tawh kibang hi. </para>
  <para style="p"><verse number="28" style="v" />Mihoihlote in kitotna piangsak a, mi gensiate in
    lawmta ki-it kimlai kimudahsak hi. </para>
  <para style="p"><verse number="29" style="v" />A ngongtat mite in a lawmte zol a, lungkhamna sung
    tun'pih hi. </para>
  <para style="p"><verse number="30" style="v" />A mit hong sitsante thusia a ngaihsun hi a, a neh
    hong piksante thusia geel ahi hi. </para>
  <para style="p"><verse number="31" style="v" />A teekte' sam kang minthan'na lukhu hi a, thumanin
    nuntakna tawh a ngah ahi hi. </para>
  <para style="p"><verse number="32" style="v" />Thahatna sangin lungduaina hoihzaw a, khuapi khat
    ukzawhna sangin eimah ki-ukzawhna hoihzaw hi. </para>
  <para style="p"><verse number="33" style="v" />Mite in bangbangin ai a san zongin, a piang ding
    thu pen { Topa' } deihna bangbek hizaw hi. </para>
  <chapter number="17" style="c" />
  <para style="p"><verse number="1" style="v" />Kitawng kawmkawmin pawipi sungah an nekna sangin
    lungnuam takin mohkeu themkhat nekna hoihzaw hi. </para>
  <para style="p"><verse number="2" style="v" />A pil silapa in a topa' ta hai tungah aana nei-in a
    topa' gamh pawlkhat a luah hi. </para>
  <para style="p"><verse number="3" style="v" />Kham leh ngunte mei sungah kize-et a, mihingte'
    lungsim { Topa } in ze-et hi. </para>
  <para style="p"><verse number="4" style="v" />Migilote in gitlohna thu bek mah ngaihin nei uh a,
    zuautheite in zuauthu mah ngaihin nei hi. </para>
  <para style="p"><verse number="5" style="v" />A zawngte a simmawhpa in amah a Piangsakpa a simmawh
    hi a, midangte' tuahsiatna-ah a lungdam mipa in gim thuak hamtang ding hi. </para>
  <para style="p"><verse number="6" style="v" />Tute pen puteekte-a' dingin minthan'na lukhu hi a,
    tate pen pate' minthan'na ahi hi. </para>
  <para style="p"><verse number="7" style="v" />Miliante in zuauthu gen ngeilo a, mihaite in na-a
    kimang kam pau ngeilo hi. </para>
  <para style="p"><verse number="8" style="v" />Sumgolh a zangte in ai bangin ngaihsun uh a, a deih
    khempeuh uh a ngahsak dingin ngaihsun uh hi. </para>
  <para style="p"><verse number="9" style="v" />Mi' khialhna a maisakte midangte in itin lawm hau uh
    a, mi' khialhna ciamtehna pen lawm taanna ahi hi. </para>
  <para style="p"><verse number="10" style="v" />Mihai khat zavei a kisatna sangin mipil khat
    khatvei tai-na in bunzaw hi. </para>
  <para style="p"><verse number="11" style="v" />Thusia bekbek a deih tawntung migilote kiangah, a
    gilo kamtaipa bangin sihna tung ding hi. </para>
  <para style="p"><verse number="12" style="v" />Mihaite a hai gamtatna uh i tuahkhak sangin a no a
    kilaksak vompi hang khat tuak lehang hoihzaw lai hi. </para>
  <para style="p"><verse number="13" style="v" />Thuhoih kimlai thusia tawh a thukte' innsungah
    cikmahin thusia veng cih om ngeilo hi. </para>
  <para style="p"><verse number="14" style="v" />Kitot i kipat ciangin tui lipi cin'na phung
    kehsakkhak tawh kibang hi. Tua ahih manin a nasiat ma-in kitot khawlpak in. </para>
  <para style="p"><verse number="15" style="v" />Migilote khahkhongna, thuman mite mawhsakna, a nih
    tuakin { Topa } in deihlo hi. </para>
  <para style="p"><verse number="16" style="v" />Mihaipa in thu ngaihsun theilo ahih manin pilna
    zon'na ding sum tampi a zat hangin a phattuamna omlo hi. </para>
  <para style="p"><verse number="17" style="v" />Lawm citak in a tawntungin hong it a, i sanggamte
    pen i lungkhamna a hong thuakpih dingin a piang ahi hi. </para>
  <para style="p"><verse number="18" style="v" />Thu a ngaihsun theilo mihaite bek midang' leiba
    lohsak dingin kipia ngam hi. </para>
  <para style="p"><verse number="19" style="v" />Khialh ding a utte lungkham ding a ut hi a,
    kihisak-a kam paupaute buaina ding a zongzong ahi hi. </para>
  <para style="p"><verse number="20" style="v" />Lungsim hoihlote in lungdam mulo uh a, mi a khem
    theite in lungkhamna tuak uh hi. </para>
  <para style="p"><verse number="21" style="v" />Tapa hai pen a pa' lungkhamna hi a, ta hai a neipa
    a lung damlo hi. </para>
  <para style="p"><verse number="22" style="v" />Maitaina in ci damsak a, maigum tawntungna in
    guhtui teepkang hi. </para>
  <para style="p"><verse number="23" style="v" />A ginalo thukhente in sumgolh sangsim uh a, a
    thukhenna uhah thuman om nawnlo hi. </para>
  <para style="p"><verse number="24" style="v" />Mipilte in a hoihpenin gamtatna ding thei uh a,
    mihaite in a cihna ding theilo uh hi. </para>
  <para style="p"><verse number="25" style="v" />Ta hai in a pa dahsak a, a nu lungkhamsak hi. </para>
  <para style="p"><verse number="26" style="v" />A thuman mi gimpiak ding hoihlo a, mihoihte satna
    pen thukhialhna ahi hi. </para>
  <para style="p"><verse number="27" style="v" />Thu a thei taktakte in gengen khollo a, a paupau
    khollote thumu taktak hizaw hi. </para>
  <para style="p"><verse number="28" style="v" />Mihaite pauloin om leh a pil mahin kingaihsun hi.
    Thungaihsun thei na hihna a kilatna dingin pauloin om khinkhian in. </para>
  <chapter number="18" style="c" />
  <para style="p"><verse number="1" style="v" />Midangte tawh a kipawlthei phalote amah bek thupi a
    kisate hi a, midangte' cih khempeuh man a sak khat beek omlo hi. </para>
  <para style="p"><verse number="2" style="v" />Mihaite in thu a teltheih zawhna ding uh kinlo uh a,
    pil si, a kicih theihna ding deihna bek tawh thu gen uh hi. </para>
  <para style="p"><verse number="3" style="v" />Mawhna bawl leeng maizumna tawh kizom pah a,
    minsiatna ngah leeng mindaina tawh kizom pah hi. </para>
  <para style="p"><verse number="4" style="v" />Mihingte' kampau pen pilna kipatna suak thei a,
    tuipi bangin thuk-in luitui bangin a siang hi. </para>
  <para style="p"><verse number="5" style="v" />Mimawhte angvanin diksak a, midikte mawhsak ding
    thumanlo hi. </para>
  <para style="p"><verse number="6" style="v" />Mihaite in kitotna ding a pat ciangin hong sat un,
    ci-in a ngenngen ahi hi. </para>
  <para style="p"><verse number="7" style="v" />Mihaite a pau ciangin amau' siatna ding mah a pau hi
    a, amau' kampau mah awkpih uh hi. </para>
  <para style="p"><verse number="8" style="v" />Gensiatna pen anlim mahmah tawh kibang a, thakhatin
    i sungah kihupsuk hi. </para>
  <para style="p"><verse number="9" style="v" />Na a susia mite a hoihloh zah mahin a thadahte zong
    mihoihlo ahi hi. </para>
  <para style="p"><verse number="10" style="v" />{ Topa' } min pen tausang muan'huai tawh kibang a,
    thuman mite in belin lungmuangin om thei uh hi. </para>
  <para style="p"><verse number="11" style="v" />Khuapi kiima kulhpi in amah a hut bangin a hauhna
    in amah a hu dingin mihaupa in ngaihsunkha hi. </para>
  <para style="p"><verse number="12" style="v" />A kiniamkhiatte in zahtakna ngah uh a, a kihisakte
    pen siat ding a manawh hita hi. </para>
  <para style="p"><verse number="13" style="v" />A thu za khin nailopi-in dawn'kikna pen haina leh
    maizumna ahi hi. </para>
  <para style="p"><verse number="14" style="v" />Mihingte' lungsim in cinatna thuakzo sak a, mihing
    lungsim kisia leh cihna ding om nawnlo hi. </para>
  <para style="p"><verse number="15" style="v" />Thungaihsun theite in a pilna uh behlap a, pilna a
    ngahna dingun mipilte in a bil uh tawh limtakin ngai uh hi. </para>
  <para style="p"><verse number="16" style="v" />Letsong in a piapa-a' dingin lampi hon'sak a,
    miliante tawh kimusak thei hi. </para>
  <para style="p"><verse number="17" style="v" />Thukhenna zumah a langpa in a thuk mateng a gen
    masapa a thuman tawh kibang hi. </para>
  <para style="p"><verse number="18" style="v" />Thugen a siam tuak mi nih zum sungah a kiseel
    ciangin kiciamna bek in thu khenzo hi. </para>
  <para style="p"><verse number="19" style="v" />Sanggamte na huhna in khuapi muan'huai bangin hong
    hu a, sanggam tawh kitotna in kidonlohna piangsak hi. </para>
  <para style="p"><verse number="20" style="v" />Mi khat in a kampauna hangin gilvahna ngah ding a,
    a thugenna hangin nuntakna ngah ding hi. </para>
  <para style="p"><verse number="21" style="v" />Kampauna in sihna ahi a, hin'na ahi zongin piangsak
    thei a, i kampauna bangin a piangte san'loh phamawh hi. </para>
  <para style="p"><verse number="22" style="v" />Zi a muzote na hoih a mu hi a, { Topa' } maipha a
    ngah ahi hi. </para>
  <para style="p"><verse number="23" style="v" />Mizawngte a pau ciangin thumna kam zang a, mihaute
    in a dawn' ciangin kihihsakna kam zang hi. </para>
  <para style="p"><verse number="24" style="v" />Lawm pawlkhatte sauvei kimanglo a, lawm pawlkhatte
    sanggam sangin kipzaw hi. </para>
  <chapter number="19" style="c" />
  <para style="p"><verse number="1" style="v" />Zuau genin mihai hihna sangin citakin zawn'
    khiukheuna hoihzaw hi. </para>
  <para style="p"><verse number="2" style="v" />Thuthei lopi-in lawpluatna hoihlo a, mawk nawhtatna
    in lungkhamna piangsak thei hi. </para>
  <para style="p"><verse number="3" style="v" />Mi pawlkhat in amau' haitatna hangin gimna a ngah
    hinapi-in { Topa } ngawhin mawk heh uh hi. </para>
  <para style="p"><verse number="4" style="v" />Mihaute in lawm mu thuahthuah a, mizawngte in a
    neihsun teng nangawn khahsuahsuah uh hi. </para>
  <para style="p"><verse number="5" style="v" />Thuman genlo teci in gim tuak pelmawh ding a,
    zuaugen mi suaktalo ding hi. </para>
  <para style="p"><verse number="6" style="v" />A cingh mihaupa' maipha ngah ding ki-ut ciat a, na a
    piak mi khempeuh ama lawm ahi hi. </para>
  <para style="p"><verse number="7" style="v" />Mi khempeuh in a sanggam zawngpa uh mudah ciat ahih
    manin a lawmte in a taisatna a thu lamdang hilo hi. </para>
  <para style="p"><verse number="8" style="v" />Pilna a zongpa in ama phattuamna ding a zong hi a,
    thu a thei mipa' sepna mavang ding hi. </para>
  <para style="p"><verse number="9" style="v" />Thumanlo teci in gim tuak pelmawh ding a, zuaugen mi
    in sihna thuak ding hi. </para>
  <para style="p"><verse number="10" style="v" />Mihaite a nop lua-in a nuntak ding kilawmlo a,
    silate in miliante a uk ding kilawmlo zaw lai hi. </para>
  <para style="p"><verse number="11" style="v" />Pilna in mi lungduaisak a, mi' hong hehsaknate
    kiphawkmawh bawlna in minthan'na ahi hi. </para>
  <para style="p"><verse number="12" style="v" />Kumpipa' hehna humpinelkai hawk bangin lauhuai a,
    ama pahtakna lopa tunga daitui taak bangin deihhuai hi. </para>
  <para style="p"><verse number="13" style="v" />Tapa hai pen a pa' lungkhamna hi a, zi phunphun pen
    a theu theilo guahciin tawh kibang hi. </para>
  <para style="p"><verse number="14" style="v" />Inn leh neihsate pen pate' tung panin a kiluah hi
    a, zi pil ahih leh { Topa } bek in hong pia thei hi. </para>
  <para style="p"><verse number="15" style="v" />A thadahte lumlum a, a mawk omte a gil kial hi. </para>
  <para style="p"><verse number="16" style="v" />Thukham a zuite a khan' sau ding a, thukham a
    zuilote si ding hi. </para>
  <para style="p"><verse number="17" style="v" />Mizawngte tungah a piate in { Topa' } tungah a pia
    hi a, { Topa } in a cingin amaute tungah lohkik ding hi. </para>
  <para style="p"><verse number="18" style="v" />Thu hong man'theih lai-in na ta thuhilh in; na hilh
    kei leh a siatna ding a deih na hi hi. </para>
  <para style="p"><verse number="19" style="v" />Migilopa ama thuak ding gimna mah thuaksak zaw in.
    Honkhia lecin na hotkhiatkik zelzel kul ding hi. </para>
  <para style="p"><verse number="20" style="v" />Thu kigente ngai-in hong kihilhte mang lecin
    mailamah na pil ding hi. </para>
  <para style="p"><verse number="21" style="v" />Mihing' ngaihsutna-ah thu tampi om a, ahi zongin {
    Topa' } deihna tawh a kituakte bek kimang ding hi. </para>
  <para style="p"><verse number="22" style="v" />Duhhopna pen mindaina hi a, zuau genpa hihna sangin
    mizawng hihna hoihzaw lai hi. </para>
  <para style="p"><verse number="23" style="v" />{ Topa } a zahtakte a khan' sau a, lungkim takin
    nuamsa-in om uh a, siatna bangmah tuak khalo uh hi. </para>
  <para style="p"><verse number="24" style="v" />A thadah mi in a khut tawh ankuang sawksukin a kam
    sungah a tuttohkik ding nangawn utlo liang hi. </para>
  <para style="p"><verse number="25" style="v" />Thu theilote in satna bek tawh pilna ngahzo a,
    thungaihsun theite in taina lel tawh pilna ngahzo uh hi. </para>
  <para style="p"><verse number="26" style="v" />A pa nawtgawpin a nu a notkhia tapa pen zumna leh
    mindaina a piangsak tapa ahi hi. </para>
  <para style="p"><verse number="27" style="v" />Thuhilhna a mang nuamlo tapa pen pilna a thei khalo
    ding tapa ahi hi. </para>
  <para style="p"><verse number="28" style="v" />Mi a susia nuam teci in thuman gen nuamlo a,
    migilote in gitloh tatna nuamsa uh hi. </para>
  <para style="p"><verse number="29" style="v" />Mi a thusimlote in ciangduai thuak uh a, mihaite in
    satna thuak uh hi. </para>
  <chapter number="20" style="c" />
  <para style="p"><verse number="1" style="v" />Leenggahzu in mi kamtam sakin khamtheihzu in mi
    kitawngsak a, zukhamna pen haina ahi hi. </para>
  <para style="p"><verse number="2" style="v" />Kumpipa' hehna pen a lauhuai mahmah humpinelkai hawk
    bang hi a, kumpipa a hehsak khate in sihlawh uh hi. </para>
  <para style="p"><verse number="3" style="v" />Kitot khak ding pelhna in pahtak ngahna hi a,
    mihaite bek kitot ding ut uh hi. </para>
  <para style="p"><verse number="4" style="v" />Lo khawh hunin a kho nuamlo thadahpa in tuk anlak
    hun ciangin bangmah neilo ding hi. </para>
  <para style="p"><verse number="5" style="v" />Mihingte' ngaihsutna pen a thuk sunga om tui tawh
    kibang a, thuthuk mu theite bek in suahkhia thei hi. </para>
  <para style="p"><verse number="6" style="v" />Mi khempeuh pen mi citakin kigen kim uh hi; ahi
    zongin a citak takpi ding mi kimuzo ding ahi hiam? </para>
  <para style="p"><verse number="7" style="v" />Mi khat thumanin a hoihin a nuntak leh ama
    suanlekhakte mi hampha ahi uh hi. </para>
  <para style="p"><verse number="8" style="v" />Thukhenna tokhom tungah thu khenin a tu kumpipa in a
    mitin a etna tawh a hoihlote khenkhia thei hi. </para>
  <para style="p"><verse number="9" style="v" />“Ka lungsim siangtho hi; mawhna ka nei het kei hi,”
    a ci thei ding mi kua om ahi hiam? </para>
  <para style="p"><verse number="10" style="v" />Tawisuang nam nih leh piciang nam nih zangin mi
    khemna pen { Topa } in a deihlohna kibang hi. </para>
  <para style="p"><verse number="11" style="v" />Naupangte nangawn mi citak mihoih ahihna a gamtatna
    panun kimukhia thei hi. </para>
  <para style="p"><verse number="12" style="v" />{ Topa } in khua muhna ding mit, khua zakna ding
    bil hong guan hi. </para>
  <para style="p"><verse number="13" style="v" />Lumlum lecin na zawng ding a, semsem lecin na hau
    ding hi. </para>
  <para style="p"><verse number="14" style="v" />Van leipa in van zuakpa kiangah, “Kiman kei, kiman
    kei,” cici khem a, a paikhiat khit ciangin sumdek siam mahmah ing, ci-in mi kiangah kisial hi. </para>
  <para style="p"><verse number="15" style="v" />Pilna tawh kam na pau theih leh kham leh suang
    manpha sangin a manphazaw a nei na hi hi. </para>
  <para style="p"><verse number="16" style="v" />Mi khat in gamdang mi khat' leiba a lohsak dingin
    kam a hai ciam leh a ciam bangin a neihsa kilaksak takpi ding hi. </para>
  <para style="p"><verse number="17" style="v" />A manloin a kingah an pen lim zungzung a, ahi
    zongin a nung ciangin suangtang haikhak tawh a kibang ahi hi. </para>
  <para style="p"><verse number="18" style="v" />Hoihtakin geelna tawh nasepna tangtung hi. Geelna
    kician omlopi-in galsim dingin kipan kei in. </para>
  <para style="p"><verse number="19" style="v" />Mi a gensia kawikawite in thu im theilo hi. Tua
    banga mi haipaute tawh kikhawl kei in. </para>
  <para style="p"><verse number="20" style="v" />Na nu leh na pa na samsiat leh khuamial sunga om
    meivak kisumit na bang ding hi. </para>
  <para style="p"><verse number="21" style="v" />A baih lamin hauhpakna pen a tawpna-ah phattuamna
    omlo hi. </para>
  <para style="p"><verse number="22" style="v" />Mite' hong bawlsiatna thuk ding ngaihsun kei in la,
    { Topa' } hong huh ding ngakzaw in. </para>
  <para style="p"><verse number="23" style="v" />Tawisuang nam nih a zangte { Topa } in mudah a,
    amah in tawikhaina manlote hoih salo hi. </para>
  <para style="p"><verse number="24" style="v" />{ Topa } in mite' gamtatna zia ding uk hi. Koici
    gamtat ding cih mihing in bangci theih ding ahi hiam? </para>
  <para style="p"><verse number="25" style="v" />Pasian' tungah piak ding na ciam ma-in hoihtakin
    ngaihsun masa in. Tua hi kei leh na kinungsik khading hi. </para>
  <para style="p"><verse number="26" style="v" />A pil kumpipa in migilote tengkhia a, khasiat loin
    gim piagawp hi. </para>
  <para style="p"><verse number="27" style="v" />{ Topa } in mihing lungsim meivak bangin zang a, i
    sungtawng dongin hong mu tel hi. </para>
  <para style="p"><verse number="28" style="v" />Kumpipa in thuman, thutang, citakin a uk laiteng a
    kumpi za-ah kip bek hi. </para>
  <para style="p"><verse number="29" style="v" />Khangnote' thahatna pen amau' minthan'na hi a,
    khanghamte' sam kan'na pen amau' thupina lim ahi hi. </para>
  <para style="p"><verse number="30" style="v" />Nakpi takin satna in misia kimlai a pha hong suah
    a, nakpi takin vuakna in i sungtawng hoihlohna teng a siangsak hi. </para>
  <chapter number="21" style="c" />
  <para style="p"><verse number="1" style="v" />{ Topa' } khutsungah kumpipa om a, lo sunga tuilak
    bangin a deihna peuhah hei kawikawi thei hi. </para>
  <para style="p"><verse number="2" style="v" />Na gamtatna khempeuh nangmah in man na sak hangin {
    Topa } in na lungsim tawng a ettelna phawk in. </para>
  <para style="p"><verse number="3" style="v" />{ Topa } in biakpiakna sangin thuman thutang deihzaw
    hi. </para>
  <para style="p"><verse number="4" style="v" />Kihisakin gamtatna leh kiphatsakna lungsimte pen
    mawhna hi a, migilo hihna lim ahi hi. </para>
  <para style="p"><verse number="5" style="v" />Limtakin ngaihsunin geelgeelna pen hauhna lampi hi
    a, nawhsa-in lopthop hihna pen zawn'na lampi ahi hi. </para>
  <para style="p"><verse number="6" style="v" />Zuaugenna tawh hauhnate beimang pak a, sihna khuk
    sung hong tun'pih hi. </para>
  <para style="p"><verse number="7" style="v" />Migilote a manin gamta nuamlo uh ahih manin amau'
    gamtatsiatna mah a awkpih uh hi. </para>
  <para style="p"><verse number="8" style="v" />Mimawhte thukawi-in gamta uh a, midikte a manin
    gamta uh hi. </para>
  <para style="p"><verse number="9" style="v" />Phun bek a thei zi tawh innsungah ten'khop sangin
    innkhumzang kiu khatah tangten' hoihzaw tham hi. </para>
  <para style="p"><verse number="10" style="v" />Migilote in thusia bekbek deih uh a, a lawmte
    nangawn zah tuanlo uh hi. </para>
  <para style="p"><verse number="11" style="v" />Mi kiphasakte gim a kipiak ciangin mi mawkmawkte in
    pillawh uh a, mipilte a kihilh ciangin thutheihna-in nei uh hi. </para>
  <para style="p"><verse number="12" style="v" />Pasian in migilopa' innsungah a kisem khempeuh mu
    tel a, migilote lawnthalin a siasak hi. </para>
  <para style="p"><verse number="13" style="v" />Mizawngte' huh ngetna a pia nuamlote pen amau zong
    cimawhin huhna a nget uh ciangin kipialo ding hi. </para>
  <para style="p"><verse number="14" style="v" />A simthamin letsong piakna in hehna damsak a,
    puannuai tawi in sinsona daisak hi. </para>
  <para style="p"><verse number="15" style="v" />Thutangin na a kisep ciangin midik khempeuh lungdam
    a, ahi zongin migilote lungkham hi. </para>
  <para style="p"><verse number="16" style="v" />A kilawm gamtatna pan a pialkhia mite misi honte
    lakah a tung hi. </para>
  <para style="p"><verse number="17" style="v" />A noptat nuamte zawng uh a, zu ne-in sathau namtui
    a nilhte haulo uh hi. </para>
  <para style="p"><verse number="18" style="v" />Midikte' thuak dingin a bawlsak uh gimnate pen
    migilote mah in lehthuak zawsop uh hi. </para>
  <para style="p"><verse number="19" style="v" />A phun hat zi gilo tawh ten'khop sangin gam
    simthamah khat guak tangten' hoihzaw hi. </para>
  <para style="p"><verse number="20" style="v" />Mipilpa' innsungah neihlelam a dimin om a, ahi
    zongin mihaipa in a ngahzahzah zangkhia pah hi. </para>
  <para style="p"><verse number="21" style="v" />Thuman thutakin gamta tawntung lecin na khan'
    sau-in pahtawina na ngah ding hi. </para>
  <para style="p"><verse number="22" style="v" />Mipil khat in mi thahatte in a hut khuapi lazo a,
    amau' muan'muan' kulhpi nangawn susiazo hi. </para>
  <para style="p"><verse number="23" style="v" />Kampau a ki-ipzote lungkhamna tawh kipelh hi. </para>
  <para style="p"><verse number="24" style="v" />Mi kihisak i cihte pen kilian sakin a kiphasak mite
    ahi hi. </para>
  <para style="p"><verse number="25" style="v" />Mi thadahpa in na sem nuamlo ahih manin amahmah a
    kithattawm ahi hi. </para>
  <para style="p"><verse number="26" style="v" />Mihoihlote in lungkim hun neiloin deih thuah
    tawntung uh a, mihoihte cingh-in piakhia tawntung uh hi. </para>
  <para style="p"><verse number="27" style="v" />{ Topa } in migilote' biakpiaknate deihlo a, ngimna
    hoihlo tawh a piakte uh deihlo zaw kan lai hi. </para>
  <para style="p"><verse number="28" style="v" />A manlo tecite mangthang ding uh a, thuman tecite'
    kam kizaza ding hi. </para>
  <para style="p"><verse number="29" style="v" />Migilote pen muan'theih dingin khauh pau uh a,
    midikte ahih leh lungmuang takin kampau hiathiat uh hi. </para>
  <para style="p"><verse number="30" style="v" />Mihingte' pilna, a thutheihna leh a thugente
    khempeuh, { Topa' } deihna tawh a kituah kei leh a kiman'na omlo hi. </para>
  <para style="p"><verse number="31" style="v" />Galdona dingin sakolte a baihsa-in kikoih a, ahi
    zongin galzawhna pen { Topa' } hang hizaw hi. </para>
  <chapter number="22" style="c" />
  <para style="p"><verse number="1" style="v" />Hauhna sangin min hoihna deihhuai zaw a, kham leh
    ngun sangin mi' hong thusimna deihhuai zaw hi. </para>
  <para style="p"><verse number="2" style="v" />A hau a zawng a kilamdan'na omlo a, a nih tuakun {
    Topa' } bawlsa ahi uh hi. </para>
  <para style="p"><verse number="3" style="v" />Mipilte in a lauhuai thu mu thei-in pelh uh a, mi
    mawkmawkte in phusuakin thuak uh hi. </para>
  <para style="p"><verse number="4" style="v" />Kiniamkhiat-a { Topa } zahtakna thaman in hauhna,
    minthan'na, leh khan'sauna ahi hi. </para>
  <para style="p"><verse number="5" style="v" />Migilote' lampi-ah thang kisiahin so kidawh a,
    mipilte in tua lampi pelh uh hi. </para>
  <para style="p"><verse number="6" style="v" />Naupang khat a neulai-in lampi man tawnsak lecin a
    teek dongin lampial nawnlo ding hi. </para>
  <para style="p"><verse number="7" style="v" />Mihaute in mizawngte uk a, leitawi a late pen a
    piate' sila a suak hi. </para>
  <para style="p"><verse number="8" style="v" />Thumanlo khaici a vawhte in lungkhamna tuak uh a,
    amau' hehna ciangduai amau' tung mah tukik ding hi. </para>
  <para style="p"><verse number="9" style="v" />A cingh mi in mizawngte an pia a, amah in thupha
    ngahkik hi. </para>
  <para style="p"><verse number="10" style="v" />Mi kiphasakte hawlkhia lecin kitotna leh
    kisimmawhna bei pah ding hi. </para>
  <para style="p"><verse number="11" style="v" />Kamsiamna in kumpipa' lawm hong suaksak a, ahi
    zongin { Topa } in lungsim takpi a deih hi. </para>
  <para style="p"><verse number="12" style="v" />{ Topa } in thuman mite kem a, ahi zongin thuzuau
    gente a lawnthal hi. </para>
  <para style="p"><verse number="13" style="v" />Mi thadahte a inn-ah lumlum a, “Pua pial lehang
    humpi'n hong hih kha'n teh,” ci uh hi. </para>
  <para style="p"><verse number="14" style="v" />Numei tungah mawhna pen thangzak bang hi a, tua
    thangah a awkte tungah { Topa } a heh hi. </para>
  <para style="p"><verse number="15" style="v" />Naupangte a hai gamtat a ngeina hi a, deihtakin
    pangbetna in mihoih suaksak thei hi. </para>
  <para style="p"><verse number="16" style="v" />Hauhnop manin mihaute letsong pia leeng kizawn'lawh
    a, hauhnop manin mizawngte' neihsa laksak lehang zong kihauhlawh tuanlo hi. </para>
  <para style="p"><verse number="17" style="v" />Na bil uh hong ngatin mipilte' thugen ngai un la,
    ka hong hilh pilna thute na lungsim uhah lutsak un. </para>
  <para style="p"><verse number="18" style="v" />Na lungsim uhah ciingin zang thei le uh cin, na
    lung uh dam tawntung ding hi. </para>
  <para style="p"><verse number="19" style="v" />Tua hi leh { Topa } muan'in na nei ding uh a,
    tuni-in note' phattuamna ding kam a pau ka suak ding hi. </para>
  <para style="p"><verse number="20" style="v" />Thuhilhna leh pilna thu nam sawmthum hih lai-ah
    note-a' dingin ka gelh a, </para>
  <para style="p"><verse number="21" style="v" />thuman a kan dingin note hong sawlte' tungah thuman
    bang hiam cih na genkik theihna dingun thuman na theihna ding uh ka deihna ahi hi. </para>
  <para style="p"><verse number="22" style="v" />Bangmah hong cih zolo ding cihna hangin nuamtak
    sa-in mizawngte' neihsa mawk suh kei un la, zumah khia-in mawk bawlsiat kei un. </para>
  <para style="p"><verse number="23" style="v" />Bang hang hiam cih leh { Topa } in amaute pan'pih
    ding a, amau a bawlsiate tungah phu a laksak ding hi. </para>
  <para style="p"><verse number="24" style="v" />A hehbaih mite tawh kipawl kei un la, a lungtom
    mite tawh kikhawl kei un. </para>
  <para style="p"><verse number="25" style="v" />Amau' hoihlohnate na zuihkhak lohna dingun na kidop
    kei uh leh note in zong na awklawh khading uh hi. </para>
  <para style="p"><verse number="26" style="v" />Midangte' leiba lohsak dingin kamciamin leiba
    tavuan lakha kei un. </para>
  <para style="p"><verse number="27" style="v" />A leiba lohsakzo kei le uh cin na lupna nangawn uh
    hong kidawhkhiatsak ding hi. </para>
  <para style="p"><verse number="28" style="v" />Na pu na pate' phuhsa gisuang cikmah hunin khin kei
    un. </para>
  <para style="p"><verse number="29" style="v" />A nasepna-ah a siam mahmah mi na theikha uh hiam?
    Amah in mi mawkmawkte' na semlo ding a, kumpite' na sem ding hi. </para>
  <chapter number="23" style="c" />
  <para style="p"><verse number="1" style="v" />Miliante tawh an nekhawm dingin na tut uh ciangin na
    tutpihpa limtakin en un. </para>
  <para style="p"><verse number="2" style="v" />An a ngaklah thei mi na hih khak uh leh zong
    limtakin kidawm un. </para>
  <para style="p"><verse number="3" style="v" />Hong thangsiahna hi khathei ding ahih manin tua
    anlimte lunggulh pah lua kei un. </para>
  <para style="p"><verse number="4" style="v" />Hauhnop man bekin sum' sila suak kei un la, a
    manloin gamtakha kei un. </para>
  <para style="p"><verse number="5" style="v" />Na ngahsa uh sumte mitphiat kalin beimang thei a,
    muvanlai bangin thakhatin lengmang thei hi. </para>
  <para style="p"><verse number="6" style="v" />A cil tentan mite' an neksak kei un la, a anlimte uh
    duhgawhkha kei un. </para>
  <para style="p"><verse number="7" style="v" />“Ne ne un,” hong cih hangin a cih takpi hilo hi.
    Bang hang hiam cih leh na dangtawng a hong sun samzang nekkhak tawh kibang ding hi. </para>
  <para style="p"><verse number="8" style="v" />Na neksa teng uh na luakhia kik ding uh a, na
    kamsiam ngah teng uh maimang ta ding hi. </para>
  <para style="p"><verse number="9" style="v" />Mihaite pil hopih kei un; amaute in a manphatna
    phawk theilo uh hi. </para>
  <para style="p"><verse number="10" style="v" />Tanglai gisuang khin kei un la, tagahte' leitang va
    keek kei un. </para>
  <para style="p"><verse number="11" style="v" />Amaute a pawlpihpa pen { Topa } hi a, note'
    langkhatah amaute pan'pih ding hi. </para>
  <para style="p"><verse number="12" style="v" />Hong kihilhnate zui un la, pilna thu hong kigente
    ngai un. </para>
  <para style="p"><verse number="13" style="v" />Naupangte sat ding lunghiang kei un; satna hangin
    silo ding hi. </para>
  <para style="p"><verse number="14" style="v" />Ciangduai tawh sat le uh cin nuntaklawh zaw ding uh
    hi. </para>
  <para style="p"><verse number="15" style="v" />Ka ta aw, mipil suak lecin ka lungdam mahmah ding
    hi. </para>
  <para style="p"><verse number="16" style="v" />Thuman na gen ciangin ka nuam mahmah ding hi. </para>
  <para style="p"><verse number="17" style="v" />Mawhnei mite engkha kei in la, { Topa } zahtakna
    zom paisuak in. </para>
  <para style="p"><verse number="18" style="v" />Tua bang hi lecin lametna om a, cithei-in na khan'
    sau ding hi. </para>
  <para style="p"><verse number="19" style="v" />Ka ta aw, ka thu ngai in la, mipil suak in; lampi
    man zuih ding ngaihsutpi-in nei in. </para>
  <para style="p"><verse number="20" style="v" />Zu nenete tawh kikhawl kei in la, a uisante tawh
    kithuahkha kei in. </para>
  <para style="p"><verse number="21" style="v" />Zu nenete leh a uisante zawng ding uh a, a ne beka
    nitumte in puansia bek silhzo ding hi. </para>
  <para style="p"><verse number="22" style="v" />Nangma pian'na na pa' thu ngai in la, na nu a teek
    ciangin simmawh bawl kei in. </para>
  <para style="p"><verse number="23" style="v" />Thuman, pilna, siamna, thungaihsut theihna lei in;
    zuakkhiat dingin tuate pammaih lua hi. </para>
  <para style="p"><verse number="24" style="v" />Ta hoih a nei pa a lung dam ding a, ta pil a nei pa
    a ta' tungah lungkim ding hi. </para>
  <para style="p"><verse number="25" style="v" />Na nu leh na pa a kipakna dingin gamta in la, na
    pian'na nu lungdamsak in. </para>
  <para style="p"><verse number="26" style="v" />Ka ta aw, ka thugente ciamteh in la, keima gamtat
    bangin nang zong gamta in. </para>
  <para style="p"><verse number="27" style="v" />Numei paktatte pen kiattheihna ding gum tawh kibang
    a, numei ginalote pen tangciak theihna hawkguam tawh kibang hi. </para>
  <para style="p"><verse number="28" style="v" />Gutate bangin nang hong buksim a, mi tampi tak
    siasak uh hi. </para>
  <para style="p"><verse number="29" style="v" />Kuate in gal nei a, kuate in dahna thuak hiam? Thu
    omlopi-in kuate liam a, thu omlopi-in kuate a mit san gega hiam? </para>
  <para style="p"><verse number="30" style="v" />Zu ne-a a tut khote zu a nenete ahi hi. </para>
  <para style="p"><verse number="31" style="v" />Hai sungah a phuan seuhseuh gawl sungah a tumsuk
    hithit thei leenggahzu san etin nei kei in. </para>
  <para style="p"><verse number="32" style="v" />A tawpna-ah gulpi bangin nang hong tu ding a, gul
    gunei in a tuk na bang ding hi. </para>
  <para style="p"><verse number="33" style="v" />Na mitah na lamdangdang hong suak ding a, hoihtakin
    na pau thei nawn kei ding hi. </para>
  <para style="p"><verse number="34" style="v" />Tuipi tungah a lum tawh na kibang ding a, a suk awn
    a to awn teembaw dawna tuang tawh na kibang ding hi. </para>
  <para style="p"><verse number="35" style="v" />“Hong vuak hangun ka liam kei a, hong sat hangun ka
    phawk kei hi. Ka pilvang ciangin zu ka ne kik ding hi,” na ci ding hi. </para>
  <chapter number="24" style="c" />
  <para style="p"><verse number="1" style="v" />Migilote eng kei in la, amaute tawh kikhawl kei in. </para>
  <para style="p"><verse number="2" style="v" />Amaute in tatsiat ding bek ngaihsun uh a, thusia
    bekbek genin nei uh hi. </para>
  <para style="p"><verse number="3" style="v" />Pilna tawh inn kilam a, ngaihsut siamna tawh inn kip
    hi. </para>
  <para style="p"><verse number="4" style="v" />Thungaihsut theihna inn sungah a hoih a manpha nate
    a dimtakin om hi. </para>
  <para style="p"><verse number="5" style="v" />Thahatna sangin pilna hoihzaw a, thakhauhna sangin
    thutheihna hoihzaw hi. </para>
  <para style="p"><verse number="6" style="v" />Geel siamna tawh galte kizo a, ngaihsut siamna tawh
    gualzawhna kingah hi. </para>
  <para style="p"><verse number="7" style="v" />Pil kampauna pen mihaite' theihzawh dingin thuk lua
    mahmah a, mihaite in mihon lakah thu gen ngamlo uh hi. </para>
  <para style="p"><verse number="8" style="v" />Thusia lamsang a deih mite thusia bawl mi kici hi. </para>
  <para style="p"><verse number="9" style="v" />Mihaite' vaihawmna in khialhna bek piangsak lel a,
    mi a simmawh theite midangte in mudah uh hi. </para>
  <para style="p"><verse number="10" style="v" />Haksatna na tuah ciangin na lung a kiat leh a
    ginalo mi na hi hi. </para>
  <para style="p"><verse number="11" style="v" />Thah dinga a kikaikhia mipa honkhia in la, sihna
    ding mun a zuan mipa lehkaih kik in. </para>
  <para style="p"><verse number="12" style="v" />Ke'n theikha kei ing, na cihnop hangin lungsim a
    thei Pasian in theitel veve hi; nang hong encik Pasian in hong teltheihna phawk in. Mi khempeuh
    a gamtatna bangin a thukkik ding hi. </para>
  <para style="p"><verse number="13" style="v" />Ka ta aw, khuaizu khum ahih manin ne in. I kamah
    khuailuzu khum mahmah hi. </para>
  <para style="p"><verse number="14" style="v" />Pilna pen i nuntakna-ah khuaizu tawh kibang a,
    pilna nei lecin mailamah lametna om a, na khan' hong sausak ding hi. </para>
  <para style="p"><verse number="15" style="v" />Migilote' gamtat bangin thuman mite' omna sugawp
    kei in la, amau' ten'na inn luhgawp kei in. </para>
  <para style="p"><verse number="16" style="v" />Mihoihte sagihvei dong a puk hangin tho kikkik thei
    a, migilote ahih leh tuahsiatna thuakin kithallot hi. </para>
  <para style="p"><verse number="17" style="v" />Na galte in gimna a ngah ciangin lungdam kei in la,
    a puk ciangin kipak kei in. </para>
  <para style="p"><verse number="18" style="v" />Bang hang hiam cih leh { Topa } in hong thei-in
    nang tungah lungkimlo ding a, na galte tungah heh nawnloin gim pialo khading hi. </para>
  <para style="p"><verse number="19" style="v" />Migilote' hangin lung nuammawh kei in la, amaute
    eng kei in. </para>
  <para style="p"><verse number="20" style="v" />Amaute in mailamah lamet ding bangmah neilo a,
    amaute' meivak kisukmitsak ding hi. </para>
  <para style="p"><verse number="21" style="v" />Ka ta aw, { Topa } leh kumpipa zahtak khawm in la,
    amau a langpangte tawh kipawlkha kei in. </para>
  <para style="p"><verse number="22" style="v" />Tua bang mite thakhatthu-in kisugawp thei ding hi.
    Pasian leh kumpipa' pian'sak theih ding gimna kuamah in genkhol theilo hi. </para>
  <para style="p"><verse number="23" style="v" />Mipil dangte in zong hih bangin thu gen uh hi: Mi
    lang muhin thukhenna hoihlo hi. </para>
  <para style="p"><verse number="24" style="v" />Mimawh kimlai a diksak thukhenpa leitunga mi
    khempeuh in mudahin phuisam ding hi. </para>
  <para style="p"><verse number="25" style="v" />A mawh mi gim a pia thukhenpa ahih leh thupha
    kipia-in daupai ding hi. </para>
  <para style="p"><verse number="26" style="v" />A mantakin dawn'kikna pen lawm taktak hihna lim ahi
    hi. </para>
  <para style="p"><verse number="27" style="v" />Na nuntakna ding zong masa in la, na an nek ding a
    kicin' ciang bekin na inn ding lamin zi leh ta nei pan in. </para>
  <para style="p"><verse number="28" style="v" />Thu kician omlopi-in na vengpa' langkhatah teci
    pang kei in la, amau' siatna dingin zuauthu gen kei in. </para>
  <para style="p"><verse number="29" style="v" />Kei tungah hong bawl bangin kei zong ka bawl ding
    a, ama hong hihna bangin ka thuk ding hi, cikha kei in. </para>
  <para style="p"><verse number="30" style="v" />Mi thadahpa' lo gei-ah ka va pai a, mihaipa'
    leenggui lo ka va nawkkha hi. </para>
  <para style="p"><verse number="31" style="v" />Limtakin ka et ciangin a lo ciing bupah kiak dim a,
    a leitang khempeuh lopa in khuhcip a, a umna a phungcian suangte kicim khin hi. </para>
  <para style="p"><verse number="32" style="v" />Tua bang ka muh ciangin thu ka lungngaingai a, thu
    manpha khat ka mukhia hi. </para>
  <para style="p"><verse number="33" style="v" />Tawmkhat ihmutna, tawmkhat lusukna, tawmkhat sung
    na seplohna, khutzepin ommawkna hangin </para>
  <para style="p"><verse number="34" style="v" />i tungah zawn'na hong tung a, cihmawhna in hong
    khuhcip hi. </para>
  <chapter number="25" style="c" />
  <para style="p"><verse number="1" style="v" />Judah kumpi Hezekiah' lai-atte in a teikhiat uh
    Solomon' paunak dangte: </para>
  <para style="p"><verse number="2" style="v" />Pasian in thu a ip manin a min thang a, kumpite in
    thu a genkhiat manin minthang uh hi. </para>
  <para style="p"><verse number="3" style="v" />Vantung sang lua-in leisung a thuk luat mah bangin
    kumpipa' ngaihsutna thuk lua-in kithei zolo hi. </para>
  <para style="p"><verse number="4" style="v" />Ngun a ek teng paikhia lehang sikseekpa in na hoihpi
    piangsak thei hi. </para>
  <para style="p"><verse number="5" style="v" />Kumpipa kiang pan migilote nilkhia lehang thumanin
    ama ukna kip thei bek hi. </para>
  <para style="p"><verse number="6" style="v" />Kumpipa mai-ah na om ciangin milian kineih kei in
    la, miliante' tutna ding munah tukha kei in. </para>
  <para style="p"><verse number="7" style="v" />Uliante a awn dingin hua lai-ah va tusuk in, hong
    kicih sangin hih lai-ah hong tuto in, hong kicih ding hoihzaw hi. </para>
  <para style="p"><verse number="8" style="v" />Thu khatpeuh na theih ciangin thukhen zum tun' pah
    kei in. Na vengpa in nang' khialhna hong laktel kik leh nang bang lawh nawn ding na hi hiam? </para>
  <para style="p"><verse number="9" style="v" />Na thuneihpih na vengpa bek mah tawh thu kiseel in
    la, mi khat' thusim midang' tungah genthang kei in. </para>
  <para style="p"><verse number="10" style="v" />Tua hi kei leh amah hehin nang hong maizumsak ding
    a, na minsiatna bei ngei nawnlo ding hi. </para>
  <para style="p"><verse number="11" style="v" />A kilawm hunin kammal khat paukhiatna pen ngun pek
    tunga kham pek khat a kisuang tawh kibang hi. </para>
  <para style="p"><verse number="12" style="v" />Hilhna a sang thei mipa-a' dingin a pil thuhilhpa
    pen kizepna kham bilbah tawh kibang hi. </para>
  <para style="p"><verse number="13" style="v" />Amah a sawlte tungah a citak kamtaipa pen anlak
    huna tuivot tawh kibang a, a tote' lungsim thaksuak sak hi. </para>
  <para style="p"><verse number="14" style="v" />Bangmah a piak lohpi a kisialhpihpa pen guah a
    zusak tuanlo meiipi leh huihpi nung tawh kibang lel hi. </para>
  <para style="p"><verse number="15" style="v" />Lungduai-a zolzolna tawh gam ukte kizo thei a, kam
    nemin pauna tawh aana neite kizo thei hi. </para>
  <para style="p"><verse number="16" style="v" />Khuaizu na nek ciangin a hoihkhop bek zah ne in.
    Tua hi kei leh khamlua-in na lua ding hi. </para>
  <para style="p"><verse number="17" style="v" />Na vengte' inn-ah hawh mun lua kei in. Hong
    cimtakin hong mudah khading hi. </para>
  <para style="p"><verse number="18" style="v" />A lawmte' langkhatah teci manlo a pang mi pen
    molhtum, namsau, ahih kei leh thal hiam tawh kibang hi. </para>
  <para style="p"><verse number="19" style="v" />Haksat hunin a zuautat mi muan'in neihkhakna pen
    ha-na, ahih kei leh khebai tawh kibang hi. </para>
  <para style="p"><verse number="20" style="v" />A dah a lungkham mipa kiangah lasakna pen khuadam
    laitakin puan suahkhiat tawh kibang a, meima ci-al nuh tawh kibang hi. </para>
  <para style="p"><verse number="21" style="v" />Na galte a gil a kial leh an pia in la, a dang a
    tak leh tui pia in. </para>
  <para style="p"><verse number="22" style="v" />Tua hi leh amau' maizumna dingin a bawl na hi a, {
    Topa } in nang tungah thaman hong pia ding hi. </para>
  <para style="p"><verse number="23" style="v" />Leilu lam huih in guah a zuksak bangin gensiatna in
    hehna piangsak hi. </para>
  <para style="p"><verse number="24" style="v" />Phun bek a thei zi tawh innsungah ten'khop sangin
    innkhumzang kiu khatah tangten' hoihzaw tham hi. </para>
  <para style="p"><verse number="25" style="v" />A dangtak mipa in tuivot lim a sak bangin gamlapi-a
    om lawmte' kiang panin thuzak nuam kisa hi. </para>
  <para style="p"><verse number="26" style="v" />Mihoih khat in mihoih lote' gamtatna a zuihkhak
    ciangin hawktui nin, ahih kei leh tui uih tawh kibang hi. </para>
  <para style="p"><verse number="27" style="v" />Khuaizu a tam lua nek ding a hoihloh bangin phat
    ding deihluatna a hoihlo ahi hi. </para>
  <para style="p"><verse number="28" style="v" />Ama lungsim a ki-uk zolo mipa pen dalna kulhpi a
    neilo khuapi tawh kibang hi. </para>
  <chapter number="26" style="c" />
  <para style="p"><verse number="1" style="v" />Tuk laitaka vuk kia leh anlak huna guahzu bangin
    mihaite-a' dingin pahtawina a kilawmna omlo hi. </para>
  <para style="p"><verse number="2" style="v" />Thu omlopi-a hong kisatna pen bangmah a hong cih
    theilo, khawlna mun mel a neilo, a leengsuk a leengto phialphiah tawh kibang lel hi. </para>
  <para style="p"><verse number="3" style="v" />Sakolte sat ding kisam a, late kamkaih kisam a,
    mihaite zong sat ding a kisam ahi hi. </para>
  <para style="p"><verse number="4" style="v" />Mihaite' thudotna dawngdawng lecin nang zong amau
    mah bangin a hai na hi hi. </para>
  <para style="p"><verse number="5" style="v" />Mihaite a pilin a kingaihsut khaklohna dingin amau'
    haina tawh kizui-in dawng zaw in. </para>
  <para style="p"><verse number="6" style="v" />Mihai khat kamtai-in a zangpa pen ama khe mah a
    sattantawm, siatna a zongpa ahi hi. </para>
  <para style="p"><verse number="7" style="v" />Khebaipa' khe a kiman'na omloin a kikhai mawk bangin
    mihaite-a' dingin paunak in bangmah man neilo hi. </para>
  <para style="p"><verse number="8" style="v" />Saili kuangah sailungtang khihcip lehang phattuamna
    a omloh bangin mihaite pahtawina zong a mawkna ahi hi. </para>
  <para style="p"><verse number="9" style="v" />Mihaite in paunak thuhilhnate a paukhiat ciangin
    zukhampa in a khut-a ling om a khei dingin a kipan tawh kibang lel hi. </para>
  <para style="p"><verse number="10" style="v" />Mihai a tuahkhak peuh tha cial-a a neipa pen a
    tuahkhak peuh a ban kap thal tawipa tawh kibang hi. </para>
  <para style="p"><verse number="11" style="v" />Ui in a luak a zuatkik bangin mihaite zong a haitat
    ngei bangin ta kik zel hi. </para>
  <para style="p"><verse number="12" style="v" />A pillo kimlai a pil a kisapa sangin mihaite-a'
    dingin lametna omzaw lai hi. </para>
  <para style="p"><verse number="13" style="v" />Thadahpa in, “Lampi-ah humpinelkai om! Kongzingah
    humpinelkai om!” ci-in lumlum hi. </para>
  <para style="p"><verse number="14" style="v" />Kongkhak pen kawmhek tungah a kiheihei lel bangin
    mi thadahpa a lupna tungah kiheihei hi. </para>
  <para style="p"><verse number="15" style="v" />Thadahpa in a khutin ankuang sawksuk a, a kamah a
    bahtoh kik ding nangawn gim zungzung kisa hi. </para>
  <para style="p"><verse number="16" style="v" />A kilawmin thu a dawngthei mihing sagih sangin mi
    thadahpa a ngaihsutna-ah pil kisa zaw hi. </para>
  <para style="p"><verse number="17" style="v" />Eite tawh a kisailo kitotna sunga kiphumna pen ui
    ommuang khat a bil-in i kaihsak tawh kibang hi. </para>
  <para style="p"><verse number="18" style="v" />A vengte a khem khit ciangin ka ciamnuihna hi, a
    cipa pen </para>
  <para style="p"><verse number="19" style="v" />sihtheihna gu a baang thaltang tawh a kappa tawh
    kibang hi. </para>
  <para style="p"><verse number="20" style="v" />Sing om kei leh mei mit a, gensiatna om kei leh
    kitotna bei hi. </para>
  <para style="p"><verse number="21" style="v" />Meihol in mei-am ding piangsak a, sing in mei
    kuangsak a, migilo in kitotna piangsak hi. </para>
  <para style="p"><verse number="22" style="v" />Gensiatna pen a lim mahmah an tawh a kibang hi a,
    mihingte' sungtawng pekah tumsuk pahpah hi. </para>
  <para style="p"><verse number="23" style="v" />Tungtham beka kam khum pauna pen cimbeng kizut
    leibeel tawh kibang hi. </para>
  <para style="p"><verse number="24" style="v" />A simtat mi in a kampi bek tawh thuhoih gen a, a
    lungsimah zuauthu bek om hi. </para>
  <para style="p"><verse number="25" style="v" />A lungsimah a deihhuailo thu sagih tak om ahih
    manin kam khum takin a pau manin umkha kei in. </para>
  <para style="p"><verse number="26" style="v" />Ama hoihlohna a ip nop hangin mi khempeuh in ama
    gitlohna thei veve hi. </para>
  <para style="p"><verse number="27" style="v" />Mi siahna-in gum a tote amau' gum tawhna sung mahah
    lehkiat zawsop uh a, mi a dengkha dingin suang a khukte amau' suang khuk mah in amau mah
    lehden'kha zaw hi. </para>
  <para style="p"><verse number="28" style="v" />Zuaugenna in midik kimlai a mawh bangsak a,
    tungtham beka thugenna in siatna bek piangsak hi. </para>
  <chapter number="27" style="c" />
  <para style="p"><verse number="1" style="v" />Zing ciang hun-a ding kima-sialh kei in. Tuhun leh
    tua hun kikalah a piang ding thu bangmah na thei kei hi. </para>
  <para style="p"><verse number="2" style="v" />Midangte in hong phat lohbuang nangmah kiphattawm
    kei in. Khual mite in hong phat lohbuang nangma kamin kiphattawm kei in. </para>
  <para style="p"><verse number="3" style="v" />Suangtum leh sehnel gik mahmah a, ahi zongin
    mihaite' pian'sak lungkhamna gikzaw lai hi. </para>
  <para style="p"><verse number="4" style="v" />Hehna leh sinsona siahuai a, ahi zongin hazatna
    siahuaizaw lai hi. </para>
  <para style="p"><verse number="5" style="v" />Itna i seel bawl sangin a langtangin taina hoihzaw
    hi. </para>
  <para style="p"><verse number="6" style="v" />I lawmte in hong liamsak hangin i hoihna ding a hong
    deihsakna hizaw hi. I galte in hong ngawng kawina pen hong lehbawlna ahi hi. </para>
  <para style="p"><verse number="7" style="v" />A gilvah mipa in khuaizu nangawn duh nawnlo a, a
    gilkial mipa in a kha an nangawn limsa hi. </para>
  <para style="p"><verse number="8" style="v" />Inn panin gamlapi-ah a zinkhia mipa a bu panin a
    lengkhia vasa tawh kibang hi. </para>
  <para style="p"><verse number="9" style="v" />Sathau namtui leh paknamtui in lung nuamsak a,
    lawmte' limbawlna in tha hatsak hi. </para>
  <para style="p"><verse number="10" style="v" />Na lawmte daangkoih kei in la, na pa' lawmte dong
    nangawn lawm bawl in. Na lungkham ciangin na sanggampa va ko kei in. A gamla-ah a om i sanggampa
    sangin a nai-ah a om i vengpa kimangzaw hi. </para>
  <para style="p"><verse number="11" style="v" />Ka ta aw, pil in; tua hi leh ka lungdam ding a, kei
    hong mawhsak nuamte in bangmah hong cih theilo ding hi. </para>
  <para style="p"><verse number="12" style="v" />Mipilte in a lauhuai thu muthei-in pelh uh a, mi
    mawkmawkte in phusuakin thuak uh hi. </para>
  <para style="p"><verse number="13" style="v" />Mi khat in gamdang mi khat' leiba a lohsak dingin
    kam a ciam leh a ciam bangin ama neihsa kilaksak takpi ding hi. </para>
  <para style="p"><verse number="14" style="v" />Mi khat in a kituak lopi-in midang khat limbawl
    lualiang leh amah in a sia lamin na ngaihsun zaw hi. </para>
  <para style="p"><verse number="15" style="v" />Phun bekbek a thei zi pen theu hun mel a neilo
    guahciin tawh kibang hi. </para>
  <para style="p"><verse number="16" style="v" />Tua bang numeite kikho theilo a, a kikham theilo
    huihnung, leh i khutin sathau i tawi nop tawh kibang hi. </para>
  <para style="p"><verse number="17" style="v" />Sik in sik mah hiamsak thei a, mi in midang pilsak
    thei hi. </para>
  <para style="p"><verse number="18" style="v" />Theikung a cingpa in a theigah ne a, a tapa a kempa
    in pahtakna ngah hi. </para>
  <para style="p"><verse number="19" style="v" />Tui sung en leeng eima maitang i muh bangin i
    lungsim en leeng eima pian'zia kilang hi. </para>
  <para style="p"><verse number="20" style="v" />Mihingte' lungsim pen misite' gam tawh kibang a,
    tamlua cih hun nei theilo hi. </para>
  <para style="p"><verse number="21" style="v" />Ngun leh khamte meikhukah kize-et a, mihing ahih
    leh phatna tawh kize-et hi. </para>
  <para style="p"><verse number="22" style="v" />Mihai khat a sih dek dongin na satsat hangin a hai
    ngei mahin hai veve lai ding hi. </para>
  <para style="p"><verse number="23" style="v" />Na tuuhonte hoihtakin thei in la, na bawnghonte
    hoihtakin kem in. </para>
  <para style="p"><verse number="24" style="v" />Bang hang hiam cih leh neihsa kip tawntunglo a,
    hauhna pen a khangkhangin kizom suaklo hi. </para>
  <para style="p"><verse number="25" style="v" />Lopate ki-atmang khin a, ahi zongin a no hong
    selkik hi. Mualtungah a po lopa hing khempeuh ki-atin inn-ah kipua a, </para>
  <para style="p"><verse number="26" style="v" />tuute in na puan ding hong guan' a, na keeltal
    mante lo ciing khat man tawh kikim hi. </para>
  <para style="p"><verse number="27" style="v" />Na keelnawite ahih leh na innkuan annek ding, leh
    na nasem numeite' nuntakna dingin kicing ding hi. </para>
  <chapter number="28" style="c" />
  <para style="p"><verse number="1" style="v" />Kuama delhlohpi-in migilote taimang a, mithumante
    ahih leh humpinelkai bangin a hang uh hi. </para>
  <para style="p"><verse number="2" style="v" />Gamsung mite a hoihloh ciangin a banbanin gam uk
    kumpi tampi nei uh a, ahi zongin mipil thungaihsun theite in gamsung thahatsakin kipsak uh hi. </para>
  <para style="p"><verse number="3" style="v" />Mizawngte a bawlsia aana a nei mipa pen lo-a ante a
    susiagawp guahzu tawh kibang hi. </para>
  <para style="p"><verse number="4" style="v" />Thukham a zuilo mite in migilote pakta uh a, thukham
    a zui mite ahih leh migilote tawh kilemlo uh hi. </para>
  <para style="p"><verse number="5" style="v" />Mi siahuaite in thutang cihmel theilo uh a, { Topa }
    a biate in ahih leh a kicingin a thei uh hi. </para>
  <para style="p"><verse number="6" style="v" />Hau napi-in lungsimkawi mi hihna sangin zawng
    napi-in paubaan' neihlohna hoihzaw hi. </para>
  <para style="p"><verse number="7" style="v" />Thuhilhna a mang mite ta pil hi a, lawm gilo tawh a
    kikhawl mi in a pa mindaisak hi. </para>
  <para style="p"><verse number="8" style="v" />A meet a pung lakna tawh a hau mipa pen mizawngte a
    hehpih mipa-a' dingin sum a zon'sak hi lel hi. </para>
  <para style="p"><verse number="9" style="v" />Mi khat in thukham a zuihnop kei leh ama thungetna
    nangawn Pasian in zakthadahhuai sa hi. </para>
  <para style="p"><verse number="10" style="v" />A diktat mi khat siatsak ding a hanciampa pen ama
    tawhsa gum sung mahah kia ding hi. A dik mipa in gamh hoih luah ding a, migilopa in bangmah
    luahlo ding hi. </para>
  <para style="p"><verse number="11" style="v" />Mihaupa pen amah pil kisa a, ahi zongin a zawng mi
    pilpa in a haupa' haina phawkkhia veve hi. </para>
  <para style="p"><verse number="12" style="v" />Mihoihte in vangliatna a ngah ciangin mi khempeuh
    lungdam uh a, migilote a liat ciangin adangte in gimna thuak uh hi. </para>
  <para style="p"><verse number="13" style="v" />A khialhna a im mite a dau pailo ding a, a mawhna
    pulakin a kikhel mite in hehpihna ngah ding uh hi. </para>
  <para style="p"><verse number="14" style="v" />{ Topa } a zahtak tawntungte pen mi nuamsa hi a, a
    lungkhauh mite in lungkhamna tuak ding uh hi. </para>
  <para style="p"><verse number="15" style="v" />Mizawngte a uk migilopa pen humpinelkai gilkial leh
    vompi halungvei tawh kibang hi. </para>
  <para style="p"><verse number="16" style="v" />Ngaihsut siamna a neilo gam ukpa a gilo kumpi hi
    ding a, thuman tawh ngah ding bek a deih mipa in sauveipi uk ding hi. </para>
  <para style="p"><verse number="17" style="v" />Mi thatin a khialpa in ama hankhuk ding a to ahi
    hi. Ama hankhuk tawh kho kei in. </para>
  <para style="p"><verse number="18" style="v" />Thumanin a gamta mite lungmuangin om ding uh a, a
    zuautat mite ahih leh puk ding uh hi. </para>
  <para style="p"><verse number="19" style="v" />Nakpi takin lo a khopa hau mahmah a, bangmahin a
    kimang tumlo na a sempa zawng mahmah hi. </para>
  <para style="p"><verse number="20" style="v" />A citak mipa in thupha tampi ngah ding a, a hau
    baih nuam mipa in gim tuak pelmawh ding hi. </para>
  <para style="p"><verse number="21" style="v" />Mi langbawlna hoihlo a, ahi zongin letsong neucik
    khat hangin thukhente gamta khial thei zel hi. </para>
  <para style="p"><verse number="22" style="v" />A huaiham mi in a hauhna dingin huai mengmeng a, a
    tawpna-ah a zawn' ding lamtak phawkkhalo hi. </para>
  <para style="p"><verse number="23" style="v" />Mi khat tai-in thuhilh lecin tungthama phatna
    sangin a tawpna-ah lungdamzaw ding hi. </para>
  <para style="p"><verse number="24" style="v" />A nu a pa' neihsa laksakin, “Khialhna hi kei,” a
    cipa pen guta mah hi veve hi. </para>
  <para style="p"><verse number="25" style="v" />A huaiham mi in kitotna piangsak a, { Topa } a
    muang mite mihau hi ding hi. </para>
  <para style="p"><verse number="26" style="v" />Ei leh ei kimuan'na haina hi a, mipilte' hilhna
    zuihna pen lungmuan'na ahi hi. </para>
  <para style="p"><verse number="27" style="v" />Mizawng a huhte cimawh ngeilo ding a, huhna a pia
    nuamlote in samsiatna ngah ding hi. </para>
  <para style="p"><verse number="28" style="v" />Migilote a liat ciangin midangte bucip uh a, amaute
    a zakiat ciangin midikte in ukkik ding hi. </para>
  <chapter number="29" style="c" />
  <para style="p"><verse number="1" style="v" />Kihilh napi-in a mang nuamlote bawlphat zawh nawnloh
    dongin kisia ding uh hi. </para>
  <para style="p"><verse number="2" style="v" />Midikte in gam a uk ciangin gammite lungdam uh a,
    migilote in a uk ciangin a gammite thum uh hi. </para>
  <para style="p"><verse number="3" style="v" />Pilna a deih mi in a pa lungdamsak a, numei paktat
    tawh a kikhawl mi in a neihsa teng lawnmang hi. </para>
  <para style="p"><verse number="4" style="v" />Thumanin a gamta kumpi in a gam kipsak a, sum bek a
    ngaihsun kumpi in a gam siasak hi. </para>
  <para style="p"><verse number="5" style="v" />A manlopi-in mi khat mawkphatna pen a awkna dingin
    thangsiahna ahi hi. </para>
  <para style="p"><verse number="6" style="v" />Migilote amau mawhna sungah awkcip a, midikte ahih
    leh suakta-in lungdam uh hi. </para>
  <para style="p"><verse number="7" style="v" />Midikte in mi cimawhte-a' ding thu khual uh a,
    migilote in tua bang thukhualna theilo uh hi. </para>
  <para style="p"><verse number="8" style="v" />Thu a khuallote in khuasungah buaina lianpi piangsak
    a, mipilte in tua buaina daisak thei hi. </para>
  <para style="p"><verse number="9" style="v" />Mipil khat in mihai khat tawh zumah thu nei leh
    mipilpa tungah hehin zahko a, phattuamna piang tuanlo hi. </para>
  <para style="p"><verse number="10" style="v" />Mi a that nuamte in a thuman mi mudah a, midikte in
    a thuman mi hu uh hi. </para>
  <para style="p"><verse number="11" style="v" />Mihaipa a hehna bangin kam pau-in gamta gawp a,
    mipilpa ahih leh ki-ipin a hehna damsak hi. </para>
  <para style="p"><verse number="12" style="v" />Kumpipa in zuauthu saangin na sem leh a nuai-a
    ulian khempeuh zong zuaugenin nitum ding uh hi. </para>
  <para style="p"><verse number="13" style="v" />Mizawngpa leh mi bawlsiapa a kibatna uh khat om hi.
    { Topa } in a nih tuakun mittang guan' hi. </para>
  <para style="p"><verse number="14" style="v" />Kumpipa in mizawngte' thu a manin khensak leh a
    ukna kip tawntung ding hi. </para>
  <para style="p"><verse number="15" style="v" />Ciangduai leh tai-na in pilna guan' a, a
    kikhahkhong ta in a nu maizumsak hi. </para>
  <para style="p"><verse number="16" style="v" />Migilote ulian suak leh siatna khang semsem a, ahi
    zongin midikte in amau' mit mahmah tawh a gilo uliante' zakiatna mu ding uh hi. </para>
  <para style="p"><verse number="17" style="v" />Na ta thuhilhin tai lecin ama hangin na kipak ding
    a, na lung hong kimsak ding hi. </para>
  <para style="p"><verse number="18" style="v" />Pasian' lamlahna a kizuih lohna gamah gamsung mite
    pheengtat gawp uh hi. Pasian' thukham a zui mite ahih leh a lungdam uh hi. </para>
  <para style="p"><verse number="19" style="v" />Kama hilh lel tawh silate pil zolo a, a theih
    hangun hong mang tuanlo hi. </para>
  <para style="p"><verse number="20" style="v" />Thu ngaihsun loin a pheeng paupau mipa sangin
    mihaipa-a' dingin lametna omzaw lai hi. </para>
  <para style="p"><verse number="21" style="v" />Sila khat a neu tunga kipan limtakin na khoi hangin
    a tawpna-ah nang hong hehsak veve ding hi. </para>
  <para style="p"><verse number="22" style="v" />A heh pahpahte in kitotna piangsak a, a heh baihte
    khial thei tawntung hi. </para>
  <para style="p"><verse number="23" style="v" />A kiphasakte in niamkhiatna thuak ding a, a
    kiniamkhiatte in pahtawina ngah ding hi. </para>
  <para style="p"><verse number="24" style="v" />Guktakna sungah a kipawl mipa ama-a' dingin thusia
    zongpa ahi hi. A guktakna pulak leh amah gim kipia ding a, genkhia kei leh lah Pasian in samsia
    veve ding hi. </para>
  <para style="p"><verse number="25" style="v" />Midangte kihtakna in hong lunghimawhsak a, { Topa }
    muan'na in hong lungmuangsak hi. </para>
  <para style="p"><verse number="26" style="v" />Mi khempeuh in gam ukte' maipha ngah ding hanciam
    ciat uh a, ahi zongin { Topa' } kiang pan bekin thutang kingah hi. </para>
  <para style="p"><verse number="27" style="v" />Midikte in migilote mudah uh a, migilote in midikte
    mudah uh hi. </para>
  <chapter number="30" style="c" />
  <para style="p"><verse number="1" style="v" />Jakeh' tapa Agur' thugente: Amah in, “Pasian aw, ka
    lunggim a, ka cihna ding ka thei kei hi. </para>
  <para style="p"><verse number="2" style="v" />Ka hai lua a, mihing ka sun kei hi. Mihing bangin
    ngaihsut siamna ka nei kei hi. </para>
  <para style="p"><verse number="3" style="v" />Pilna thu ka thei kei a, Pasian' thu ka theih omlo
    hi. </para>
  <para style="p"><verse number="4" style="v" />Vantungah kua kahto a, leitungah kua hong kumsuk kik
    ahi hiam? Kua in a khutsungah huihte lomcip a, puan tawh tuite tuncip ahi hiam? Kua in leitung
    bulpite phut kip ahi hiam? Tua bang mi na theih ngei leh a tapa' min bang ahi hiam? </para>
  <para style="p"><verse number="5" style="v" />“Pasian in a thugen khempeuh a manna laktel a, amah
    a belte-a' dingin kidalna lum ahi hi. </para>
  <para style="p"><verse number="6" style="v" />Ama genlohpi behlapsak kei in; na tua cih leh amah
    in nang hong tai-in zuau thugen na hihna hong kilang ding hi,” a ci hi. </para>
  <para style="p"><verse number="7" style="v" />Pasian aw, thu nih kong ngen hi. Ka sih ma-in tuate
    hong pia in. </para>
  <para style="p"><verse number="8" style="v" />Zuauna leh khemna ka zat lohna dingin hong huh in
    la, a haulualo, a zawnglua loin hong bawl in la, ka khamkhop zah lian bek an hong pia in. </para>
  <para style="p"><verse number="9" style="v" />Haulua leng nang hong nialin, “{ Topa } i cih kua
    ahi hiam?” kong ci khading a, zawnglua leuleu leng mi' na guksakin ka Pasian' min kong daisak
    khazel ding hi. </para>
  <para style="p"><verse number="10" style="v" />Sila khat a topa kiangah gensia kei in; amah in
    nang hong gensia-in gimna na thuakkha ding hi. </para>
  <para style="p"><verse number="11" style="v" />A pate samsia-in a min a daisak, a nute a phatlo mi
    pawlkhat om hi. </para>
  <para style="p"><verse number="12" style="v" />Amaute a nin mahmah hinapi-in amau' muhna-ah siang
    a kisa mahmah mi pawlkhat om hi. </para>
  <para style="p"><verse number="13" style="v" />Mihoih pha mahmahin a kingaihsun, a kiliansak
    mahmah mi pawlkhat om hi. </para>
  <para style="p"><verse number="14" style="v" />A ha uh namsau tawh a kibang gamsung mizawngte a
    netum, mi cimawhte a liaktum mi pawlkhat om hi. </para>
  <para style="p"><verse number="15" style="v" />Vot in tanu nih nei a, khat in, “Hong pia in,” ci
    a, a khat in zong, “Hong pia in,” mah ci veve hi. “Phazo ta,” a ci ngeilo nam thum om a, eh! li
    hi zaw: </para>
  <para style="p"><verse number="16" style="v" />Han khuk, taciing numei, tui a deih tawntung lei
    keu, leh a kisumit zolo meikuang. </para>
  <para style="p"><verse number="17" style="v" />A pa a simmawh mipa, a nu' thu a mang nuamlo mipa,
    va-ak in a mittang khelkhiat sakin musanete in a sa ne ding uh hi. </para>
  <para style="p"><verse number="18" style="v" />Ka theihzawh hetloh a lamdang mahmah thu thum om a,
    eh! li hi zaw: </para>
  <para style="p"><verse number="19" style="v" />Vanah musane a len'theihna zia, suangpi tungah gul
    a pai theihna zia, tuipi tungah teembaw a pai theihna zia, leh nungak tangval a kingaihna zia. </para>
  <para style="p"><verse number="20" style="v" />A citaklo zi hih bangin gamta hi: Midang tawh
    khialin tua ciangin kisilsiang a, “Khialhna bangmah gamta kei ing,” ci khem hi. </para>
  <para style="p"><verse number="21" style="v" />Leitung mi khempeuh in a thuakzawh loh thu thum,
    eh! thu li om a, </para>
  <para style="p"><verse number="22" style="v" />sila khat kumpi a suah ciang, mihai khat in a duh
    bangbang a nek zawh ciang, </para>
  <para style="p"><verse number="23" style="v" />a muhthadahhuai numei khat in pasal a neih ciang,
    nasem numeino in a tonu' za a suan ciang. </para>
  <para style="p"><verse number="24" style="v" />A neu mahmah ganhing nam li leitungah om a, ahi
    zongin a pil penpente ahi hi. </para>
  <para style="p"><verse number="25" style="v" />Miksite: A hat hetlo ganhing hinapi-in khuakhal
    sungin a nek ding uh kholzo uh hi. </para>
  <para style="p"><verse number="26" style="v" />Ngalvangte: A thahatlo ganhing hinapi-in suang
    lakah a kua ding bawl uh hi. </para>
  <para style="p"><verse number="27" style="v" />Kauphete: Kumpi neilo napi-in a kituak diamdiamin
    hontat thei uh hi. </para>
  <para style="p"><verse number="28" style="v" />Innhikte: Khutsunga tawizawh ganhing hilel napi-in
    kumpi innsungah tengzo uh hi. </para>
  <para style="p"><verse number="29" style="v" />A gamtatna i et ciangin a thupi suak mahmah thum,
    eh! li om hi. </para>
  <para style="p"><verse number="30" style="v" />Humpinelkai: Ganhing lak pan a hatpen kuamah a
    kihta lo. </para>
  <para style="p"><verse number="31" style="v" />Aklui: A kihisak pai kuankuan. Keeltal: A kihisak
    pai gangan. Kumpipa: A mite' mai-ah a pai lanlan. </para>
  <para style="p"><verse number="32" style="v" />Kiphasakin na hai pau ngei a, thusia bawl ding na
    ngaihsut ngei khak leh limtakin thu ngaihsun pha in. </para>
  <para style="p"><verse number="33" style="v" />Bawngnawi toktok lehang thawhbat hong suak a, mi
    khat' nak tupsak lehang si hong luang a, mi phin lehang kitotna hong piang hi. </para>
  <chapter number="31" style="c" />
  <para style="p"><verse number="1" style="v" />Kumpipa Lemuel, a nu in a thuhilhna: </para>
  <para style="p"><verse number="2" style="v" />Kong it mahmah ka ta aw, thu ngenngenin kong neih ka
    tapa na hi hi. Nangma tungah bang teng hong gen ding ka hi hiam? </para>
  <para style="p"><verse number="3" style="v" />Na thatang teng numei tungah beisak kei in la, na
    sum khempeuh numei tungah zang kei in. Numei in kumpipa siasak thei hi. </para>
  <para style="p"><verse number="4" style="v" />Lemuel aw, ka thugen hong ngai in. Kumpite in zu nek
    huailo a, mi ukte in khamtheihzu a duh ding hilo hi. </para>
  <para style="p"><verse number="5" style="v" />Zu ne le uh, thukham mangngilh uh a, thukham hei-in
    mizawngte gim pia khathei uh hi. </para>
  <para style="p"><verse number="6" style="v" />A si dekdekte, khamtheihzu pia in la, a lungkham
    mahmahte, leenggahzu pia in. </para>
  <para style="p"><verse number="7" style="v" />Amaute nesak lecin a zawn'na uh mangngilhin, a
    lungkhamna uh phawk nawnlo ding uh hi. </para>
  <para style="p"><verse number="8" style="v" />Thu a gen theilo mite-a' dingin thu gensak in la, a
    huh ding a omlo mite pan'pih in. </para>
  <para style="p"><verse number="9" style="v" />Amau-a' ding thu genin thu a tangin khen in la, a
    zawng a cimawh mite amau-a' dingin a kilawm hamphatna ngahsak in. </para>
  <para style="p"><verse number="10" style="v" />Zi hoih pen suangmanpha sangin manphazaw pek a, ahi
    zongin zi hoih ngah ding haksa mahmah hi. </para>
  <para style="p"><verse number="11" style="v" />A pasal in muang mahmah a, a innsung uhah annek
    kitasam ngeilo uh hi. </para>
  <para style="p"><verse number="12" style="v" />Amah in a khan' tawntungin a pasal tungah thupha
    bawl a, a pasal tungah thusia tun' ngeilo hi. </para>
  <para style="p"><verse number="13" style="v" />Amah in samul leh khau zongin thanuam takin na sem
    hi. </para>
  <para style="p"><verse number="14" style="v" />Amah in sumbukte' van pua teembaw bangin gamlapi
    panin an hong ciahpih hi. </para>
  <para style="p"><verse number="15" style="v" />Phalvak tungin zingtho a, annek ding teng limtakin
    bawlin a nasem numeite' sep dingteng a vaihawmsak hi. </para>
  <para style="p"><verse number="16" style="v" />Amah in leitang hoih penpen zong a, a thalawhsa sum
    tawh a leenggui lo ding a lei hi. </para>
  <para style="p"><verse number="17" style="v" />A nik singten'in a puanban zial a, thalawp takin na
    a sem hi. </para>
  <para style="p"><verse number="18" style="v" />Amah in a nasepte a manphatna thei a, zankim
    zankhang dongin nakpi takin na a sem hi. </para>
  <para style="p"><verse number="19" style="v" />Amah in khau kheekin a puan ding gantawm hi. </para>
  <para style="p"><verse number="20" style="v" />A zawng mite tungah amah cingh mahmah a, a cimawh
    mite tungah huhna a pia hi. </para>
  <para style="p"><verse number="21" style="v" />A innkuan buppi puanlum guanzo ahih manin phalbi
    tun' ding lunghimawh lo hi. </para>
  <para style="p"><verse number="22" style="v" />Amah in a puan ding khuitawm a, saihadial puansan
    vive a silhzo hi. </para>
  <para style="p"><verse number="23" style="v" />Thukhen upate lakah a pasal a tut ciangin mite'
    lakah a kitheikim mi khat ahi hi. </para>
  <para style="p"><verse number="24" style="v" />Amah in puan khui-in kawnggakte zong bawl a,
    sumbukte tungah tuate a zuak hi. </para>
  <para style="p"><verse number="25" style="v" />Amah a tha hatin zong kizahtak a, mailam hun-a ding
    a lung pataulo hi. </para>
  <para style="p"><verse number="26" style="v" />Amah in a pilna tawh thu gen a, kam khum takin pau
    hiathiat hi. </para>
  <para style="p"><verse number="27" style="v" />Amah in a innkuansung kisapna teng sem a, a
    tawntungin manlah den hi. </para>
  <para style="p"><verse number="28" style="v" />A tate in amah it mahmah uh a, a pasal in zong
    pakta mahmah a, </para>
  <para style="p"><verse number="29" style="v" />“Zi hoih tampi a om tei hangin nang kan-a hoih
    kuamah om kei,” ci-in a phat hi. </para>
  <para style="p"><verse number="30" style="v" />Ngaihbaan'na pen zuaupi hithei a, melhoihna zong
    maimang thei hi. Ahi zongin { Topa } a zahtak numei a phattaak ahi hi. </para>
  <para style="p"><verse number="31" style="v" />A sepna khempeuh hangin amah phat un. Mi khempeuh
    in a zahtak dingin a kilawm ahi hi. </para>
</usx>