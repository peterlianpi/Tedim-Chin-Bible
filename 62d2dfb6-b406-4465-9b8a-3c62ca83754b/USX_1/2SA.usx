<?xml version="1.0" encoding="UTF-8"?>
<usx version="2.0">
  <book code="2SA" style="id">2 Samuel</book>
  <para style="mt">2 Samuel</para>
  <chapter number="1" style="c"/>
  <para style="p">
    <verse number="1" style="v"/>Saul a sih khit, Amelekte thahna panin David a ciahkik ciangin Ziklag-ah David ni nih om hi;
  </para>
  <para style="p">
    <verse number="2" style="v"/>a ni thum ni-in, en in, a puan kikeekin a lu tungah lei omin Saul’ giahphual panin mi khat hong pai hi. David kiangah amah hong tun’ ciangin lei lakah pukin zahtakna bawl hi.
  </para>
  <para style="p">
    <verse number="3" style="v"/>David in ama kiangah, “Koi panin hong pai na hi hiam?” a ci hi. Tua ciangin amah in ama kiangah, “Israel giahphual panin kong suakta hi,” a ci hi.
  </para>
  <para style="p">
    <verse number="4" style="v"/>David in ama kiangah, “Bang ci bang ahi hiam? Hong gen in,” a ci hi. Tua ciangin amah in dawngin, “Galphual panin mite tai-a, mi tampi zong pukin si uh hi; Saul leh a tapa Jonathan zong si hi,” a ci hi.
  </para>
  <para style="p">
    <verse number="5" style="v"/>Tua ciangin David in ama kiangah a gen tangvalpa kiangah, “Saul leh a tapa Jonathan a sihna bangci theih na hi hiam?” a ci hi.
  </para>
  <para style="p">
    <verse number="6" style="v"/>Tua ciangin ama kiangah a gen tangvalpa in, “Gilboa Mual ah ka om kha hi; tua lai mun-ah Saul a teipi tungah kingam hi; en in, leengte leh sakol tuangte in amah pha dek mahmah ta uh hi.
  </para>
  <para style="p">
    <verse number="7" style="v"/>Amah in a nung lam a et ciangin kei hong mu-in hong sam hi. Keimah in ka dawng a, ‘Hih lai-ah om ing,’ ka ci hi.
  </para>
  <para style="p">
    <verse number="8" style="v"/>Amah in kei kiangah, ‘Kua na hi hiam?’ hong ci hi. Keimah in amah ka dawng a, ‘Keimah in Amelek mi ka hi hi,’ ka ci hi.
  </para>
  <para style="p">
    <verse number="9" style="v"/>Amah in kei kiangah, ‘Ka pangah ding in la, kei hong that in; bang hang hiam cih leh gimna ka thuak a, ahi zongin ka naang lai hi,’ hong ci hi.
  </para>
  <para style="p">
    <verse number="10" style="v"/>Tua ahih ciangin ama pangah dingin amah ka that hi; bang hang hiam cih leh amah a tuk khit ciangin nungta lo taktak ding hi, ci-in ka thei hi; tua ciangin a lu tungah a om kumpi lukhu leh a baan tungah a om a banbulh kong la a, tuate hih lai ka topa kiangah kong paipih hi,” a ci hi.
  </para>
  <para style="p">
    <verse number="11" style="v"/>Tua ciangin David in ama puante lenin balkeek hi; amah tawh a om mite khempeuh in tua mah bangin hih uh hi.
  </para>
  <para style="p">
    <verse number="12" style="v"/>tua ahih ciangin Saul leh a tapa Jonathan, Topa’ mite leh Israel mite hangin amaute thumin kap uh a, nitak dong an tang uh hi; bang hang hiam cih leh gal sungah amaute si uh hi.
  </para>
  <para style="p">
    <verse number="13" style="v"/>Tua ciangin David in ama kiangah a gen tangvalpa kiangah, “Koi panin hong pai na hi hiam?” a ci hi. Amah in dawngin, “Keimah in Amalek mi peemta khat’ tapa ka hi hi,” a ci hi.
  </para>
  <para style="p">
    <verse number="14" style="v"/>David in ama kiangah, “Topa’ sathau nilhpa susia dingin na khut na hihkhiat ding na lau loh a bangci ahi hiam?” a ci hi.
  </para>
  <para style="p">
    <verse number="15" style="v"/>Tua ciangin David in tangvalte khat samin, “Pai in, amah hihlum in,” a ci hi. Amah in amah sat a, amah si hi.
  </para>
  <para style="p">
    <verse number="16" style="v"/>Tua ciangin David in ama kiangah, “Nangma mawhna nangma lu tungah tung ta hen; bang hang hiam cih leh nangma kam in nang lang khatah teci pangin, ‘Topa’ sathau nilhpa ka that khin hi,’ na ci hi,” a ci hi.
  </para>
  <para style="p">
    <verse number="17" style="v"/>Tua ciangin Saul leh a tapa Jonathan’ hangin hih kahla tawh David kap a,
  </para>
  <para style="p">
    <verse number="18" style="v"/>amah in Judah mite tungah hih kahla a kihilh nading thu pia hi; en un, hih in Jashar Laibu sungah kigelh hi.
  </para>
  <para style="p">
    <verse number="19" style="v"/>“Israel aw, na minthan’na, na mualsangte tungah kithat! A vanglianpa bangci-in tuk!
  </para>
  <para style="p">
    <verse number="20" style="v"/>Gath khua sungah gen kei in, Ashkelon kongzing ah genthang kei in; Filistia numeite lungdam kha ding, dawibia numeite nuamin diang kha ding.
  </para>
  <para style="p">
    <verse number="21" style="v"/>“No Gilboa mualte aw, Daitui ahi a, guah ahi zongin na tung uh ah omsak kei un, tui thukpi kilok zong omsak kei un! Bang hang hiam cih leh a vanglianpa’ lum nin hi, Saul’ lum, sathau kinuh lo hi.
  </para>
  <para style="p">
    <verse number="22" style="v"/>“A kithat mite’ sisan pan, A vanglianpa’ thal pan, Jonathan’ thal hong kileh kik lo a, Saul’ namsau hong guak kik lo hi.
  </para>
  <para style="p">
    <verse number="23" style="v"/>“Saul leh Jonathan, ki-it a, it huai uh! A sih a hin’-in amaute kikhen lo uh; muvanlai sangin zaptelzaw uh, humpinelkal sangin thahatzaw uh hi.
  </para>
  <para style="p">
    <verse number="24" style="v"/>“No Israel numeite aw, Saul’ hangin kap un, puansan neel takin a silhte aw, na puan tung uh ah kizepna kham a suangte aw,
  </para>
  <para style="p">
    <verse number="25" style="v"/>“A vanglianpa bangci-in tuk, galphual sungah! “Jonathan aw, na mualsangte tungah nang hong kithat hi.
  </para>
  <para style="p">
    <verse number="26" style="v"/>Nangma hangin ka lungkham hi, ka sanggam Jonathan; kei tungah nong nop mahmah hi; kei nong itna lamdang a, numei itna sangin lianzaw hi.
  </para>
  <para style="p">
    <verse number="27" style="v"/>“A vanglianpa bangci-in tuk, galhiamte bangci-in sia!” a ci hi.
  </para>
  <chapter number="2" style="c"/>
  <para style="p">
    <verse number="1" style="v"/>Hih hun khit ciangin David in Topa thu dong a, “Judah khuapi khat peuhpeuhah ka paito ding hiam?” a ci hi. Topa in ama kiangah, “Paito in,” a ci hi. David in, “Koi pen-ah paito ding ka hi hiam?” a ci hi. Amah in, “Hebron ah,” a ci hi.
  </para>
  <para style="p">
    <verse number="2" style="v"/>Tua ahih ciangin David tua lai-ah paito a, ama zi nihte, Jezre-el khuami Ahinoam leh Karmel khuami Nabal’ zi meigongnu Abigailte zong pai uh hi.
  </para>
  <para style="p">
    <verse number="3" style="v"/>David in amah tawh a om a mite khempeuh, mi khempeuh a innkuanpih ciat tawh paipih to hi; Hebron khua-ah amaute teeng uh hi.
  </para>
  <para style="p">
    <verse number="4" style="v"/>Tua ciangin Judah mite hong pai-in amaute in tua lai mun-ah Judah kumpi-in David sathau nilh uh hi.
  </para>
  <para style="p">
    <verse number="5" style="v"/>Jabeshgilead mite kiangah David in kamtaite sawlin amaute kiangah, “Note in na topa uh Saul tungah hih thumanna lakin amah vui na hih manun Topa in note thupha hong pia ta hen!
  </para>
  <para style="p">
    <verse number="6" style="v"/>Tu-in Topa in itna kip leh thumanna note tungah hong lak ta hen! Note hih bangin gamta na hih manun note tungah thuhoih kong bawl ding hi.
  </para>
  <para style="p">
    <verse number="7" style="v"/>Tua ahih ciangin tu-in note kithakhauhsakin hang un; bang hang hiam cih leh na topa uh Saul si a, Judah mite in amau’ tungah kumpi-in kei sathau hong nilh khin uh hi,” a ci hi.
  </para>
  <para style="p">
    <verse number="8" style="v"/>Tu-in Ner’ tapa Abner, Saul’ galkap mangpa in Saul’ tapa Ishbosheth la-in Mahanaim ah paipih hi;
  </para>
  <para style="p">
    <verse number="9" style="v"/>amah in Gilead, Ashur mite, Jezre-el, Efraim, Benjamin leh Israelte khempeuh tungah kumpi-in amah bawl hi.
  </para>
  <para style="p">
    <verse number="10" style="v"/>Israelte tungah uk dingin a kipatin Saul’ tapa Ishbosheth kum sawmli pha a, amah in kum nih sung uk hi. Ahih hangin Judah minamte in David nung zui uh hi.
  </para>
  <para style="p">
    <verse number="11" style="v"/>Judah minamte tungah kumpi-in Hebron khua-ah David a om hun in kum sagih leh kha guk sung ahi hi.
  </para>
  <para style="p">
    <verse number="12" style="v"/>Ner’ tapa Abner leh Saul’ tapa Ishbosheth’ nasemte Mahanaim panin Gibeon ah paikhia uh hi.
  </para>
  <para style="p">
    <verse number="13" style="v"/>Zeruiah’ tapa Joab leh David’ nasemte paikhia-in Gibeon bual-ah amaute dawntuah uh hi; amaute bual lang khatah, adang khatte a bual lang khatah tu uh hi.
  </para>
  <para style="p">
    <verse number="14" style="v"/>Tua ciangin Abner in Joab kiangah, “Tangvalte ding sakin eite mai-ah kimawl sak ni,” a ci hi. Joab in, “Amaute dingsak in,” a ci hi.
  </para>
  <para style="p">
    <verse number="15" style="v"/>Tua ciangin amaute ding-in galkah uh a, Benjamin leh Saul’ tapa Ishbosheth adingin sawm-le-nih, leh David nasemte sawm-le-nih ahi hi.
  </para>
  <para style="p">
    <verse number="16" style="v"/>Tua ciangin a lang ciat uh lutang lenin, a namsau tawh a langpa’ pang dawt ciat uh hi; tua ahih ciangin amaute tukkhawm uh hi. Tua ahih ciangin Gibeon ah a om tua mun pen Helkathhazzurim kici hi.
  </para>
  <para style="p">
    <verse number="17" style="v"/>Tua ni-in gal kidona nasia mahmah hi; Abner leh Israel mite David nasemte mai-ah kizo hi.
  </para>
  <para style="p">
    <verse number="18" style="v"/>Zeruiah’ tapa thumte, Joab, Abishai, leh Asahel, tua lai-ah om uh hi. Asahel pen Siria sakhi lee bangin a khe manlang hi.
  </para>
  <para style="p">
    <verse number="19" style="v"/>Asahel in Abner delh a, amah a delh lai takin Abner a zuihna-ah tak lamah ahi a, vei lamah ahi zongin kihei lo hi.
  </para>
  <para style="p">
    <verse number="20" style="v"/>Tua ciangin Abner in a nung enin, “Asahel aw, nang na hi hiam?” a ci hi. Amah in dawngin, “Keimah ka hi hi,” a ci hi.
  </para>
  <para style="p">
    <verse number="21" style="v"/>Abner in ama kiangah, “Na tak lamah ahi a, na vei lamah ahi zongin kihei in la, tangvalte khatpeuh manin a nate sut in,” a ci hi. Ahih hangin amah a zuihna panin Asahel pial lo hi.
  </para>
  <para style="p">
    <verse number="22" style="v"/>Tua ciangin Abner in Asahel kiangah, “Keimah zuihna panin pial in; bang hangin nang lei-ah hong vatgawp ding ka hi hiam?” Tua ciangin na sanggampa Joab mai-ah ka maitang bangci lak ding ka hi hiam?” a ci kik hi.
  </para>
  <para style="p">
    <verse number="23" style="v"/>Ahih hangin amah in lam pial nuam lo hi; tua ahih ciangin Abner in a teipi tong lam-in a gil khawh a, a nungah a teipi leeng suak hi; tua ciangin amah tukin a omna-ah si hi. Asahel tuk-a a sihna mun-ah a pai mi khempeuh tang loin ding uh hi.
  </para>
  <para style="p">
    <verse number="24" style="v"/>Ahih hangin Joab leh Abishai in Abner delh ding kipan uh hi; ni a tum lai takin Gibeon gamlak paina lampi-a om Gi-ah mai-ah a kikhung Ammah mual tung uh hi.
  </para>
  <para style="p">
    <verse number="25" style="v"/>Tua ciangin Abner nungah Benjaminte kikaikhawm uh a, amaute pawl khat suakin mual dawn khatah pang uh hi.
  </para>
  <para style="p">
    <verse number="26" style="v"/>Tua ciangin Abner in Joab samin, “Mite hih bangin kithat that lai ding ahi hiam?” A tawpna-ah a haksat zawk nading thei lo na hi hiam? A sanggamte uh a delhna panin na mite a kihei nadingin na thu piak ding bang tan sawt ding ahi hiam?” a ci hi.
  </para>
  <para style="p">
    <verse number="27" style="v"/>Tua ciangin Joab in, “Pasian a nungta ahih mah bangin, hong pau lo hi lecin, a sanggamte uh delhna panin zingsang mateng mite khawl lo taktak ding uh hi,” a ci hi.
  </para>
  <para style="p">
    <verse number="28" style="v"/>Tua ahih ciangin Joab in peengkul tum hi; mi khempeuh khawl a, Israelte delh nawn loin, amaute in do nawn lo uh hi.
  </para>
  <para style="p">
    <verse number="29" style="v"/>Tua ciangin Abner leh a mite Arabah kantanin tua zan tawntung pai uh hi; amaute in Jordan kantan uh a, sun ma sung teng pai-in Mahanaim tung uh hi.
  </para>
  <para style="p">
    <verse number="30" style="v"/>Abner a delhna panin Joab ciahkik hi; amah in mi khempeuh a kaikhop khit ciangin Asahel sim lohin David’ nasemte mi sawm-le-kua in kisam hi.
  </para>
  <para style="p">
    <verse number="31" style="v"/>Ahih hangin David’ nasemte in Abner’ aa ahi Benjaminte mihing zathum leh sawmguk that uh hi.
  </para>
  <para style="p">
    <verse number="32" style="v"/>Tua ciangin amaute in Asahel la-in Bethlehem ah a om ama pa’ han-ah amah vui uh hi. Tua ciangin Joab leh a mite zan tawntung pai uh a, Hebron ah khua vak hi.
  </para>
  <chapter number="3" style="c"/>
  <para style="p">
    <verse number="1" style="v"/>Saul’ innkuan leh David’ innkuante kikalah sau veipi gal kidona om hi; David thahat semsemin, Saul’ innkuan thanem semsem hi.
  </para>
  <para style="p">
    <verse number="2" style="v"/>Hebron ah David’ tapate suak hi; a tacil in Jezre-el khuami Ahinoam tawh a neih Ammon ahi hi;
  </para>
  <para style="p">
    <verse number="3" style="v"/>a ta nihna in Karmel khuami Nabal’ zi meigongnu Abigail tawh a neih Khileab ahi hi; a thumna in Geshur kumpipa Talmai’ tanu Ma-akah’ tapa Absalom ahi hi.
  </para>
  <para style="p">
    <verse number="4" style="v"/>A lina in Haggith’ tapa Adonijah ahi hi; a ngana in Abital’ tapa Shefatiah ahi hi.
  </para>
  <para style="p">
    <verse number="5" style="v"/>A gukna in David’ zi Eglah ta Ithream ahi hi. Hihte Hebron khua-ah David’ sungpan hong suak hi.
  </para>
  <para style="p">
    <verse number="6" style="v"/>Saul’ innkuan leh David innkuante a kido sungin Saul’ innkuan sungah Abner amahmah kihatsak tawm hi.
  </para>
  <para style="p">
    <verse number="7" style="v"/>Tu-in Saul in Ai-ah’ tanu Rizpah min nei zineu khat nei hi; Ishbosheth in Abner’ kiangah, “Bang hangin ka pa’ zineu luppih na hi hiam?” a ci hi.
  </para>
  <para style="p">
    <verse number="8" style="v"/>Tua ciangin Ishbosheth’ thugennate hangin Abner heh mahmah a, “Keimah in Judah mite’ adingin ui bang lel ka hi hiam? Keimah in na pa Saul’ innkuante, a sanggam pasalte, leh a lawmte tungah tu ni dongin thumanna ka lak lai a, David’ khut sungah note kong pia nai kei hi; ahi zongin tu ni-in nang in numei khat tawh kisai-in mawhna nong pia hi.
  </para>
  <para style="p">
    <verse number="9-10" style="v"/>Saul’ innkuan panin kumpigam khinin, Dan panin Be-ersheba dong Israel leh Judahte tungah David kumpi tokhom phuh ding Topa in ama tungah a ciamsa thu David’ adingin ka tun’ sak kei taak leh Pasian in keimah Abner hong dawm kei ta hen,” a ci hi.
  </para>
  <para style="p">
    <verse number="11" style="v"/>Ishbosheth in kam khatin zong Abner dawng ngam lo hi; bang hang hiam cih leh amah in Abner kihta hi.
  </para>
  <para style="p">
    <verse number="12" style="v"/>Tua ciangin Abner in Hebron-a David kiangah kamtaite sawlin, “Leitang in kua aa ahi hiam? kei tawh thuciamna hong bawl in, en in, Israelte khempeuh nang kiangah paipih dingin keimah kong pang ding hi,” a ci hi.
  </para>
  <para style="p">
    <verse number="13" style="v"/>Amah in, “Pha hi; nang tawh thuciamna khat ka bawl ding hi; ahih hangin nang tung pan na khat ka kisam hi; tua in, kei tawh kimu dingin nong pai ciangin Saul’ tanu Mikhal nong paipih masak kei leh ka mai na mu kei ding hi,” a ci hi.
  </para>
  <para style="p">
    <verse number="14" style="v"/>Tua ciangin David in Saul’ tapa Ishbosheth kiangah kamtaite sawlin, “Filistiate vun dawn zakhat tawh ka leisa ka zi Mikhal hong pia in,” a ci hi.
  </para>
  <para style="p">
    <verse number="15" style="v"/>Tua ciangin Ishbosheth in mi sawlin ama pasal, Laish tapa Paltiel kiang panin amah la hi.
  </para>
  <para style="p">
    <verse number="16" style="v"/>Ahih hangin a pasal in amah zui-in, Bahurim paina lam tawntung ama nungah kap hi. Tua ciangin Abner in ama kiangah, “Pai in, ciahkik in,” a ci hi; tua ciangin amah ciahkik hi.
  </para>
  <para style="p">
    <verse number="17" style="v"/>Tua ciangin Abner in Israel upate tawh thu kikumin, “A beisa tawlkhat sung teng note tungah kumpi dingin David na zong uh hi.
  </para>
  <para style="p">
    <verse number="18" style="v"/>Tu-in taksuak sak un; bang hang hiam cih leh Topa in David tungah kamciamin, ‘Ka nasempa David’ khut tawh Filistiate’ khut sung pan leh amau’ galte khempeuh’ khut sung panin ka mi Israelte ka honkhia ding hi,’ ci hi,” a ci hi.
  </para>
  <para style="p">
    <verse number="19" style="v"/>Abner in Benjamin mite tungah zong thu gen hi; tua ciangin Israelte leh Benjamin mi khempeuh in tua bangin hih ding hoih hi, ci-in a ngaihsutna uh Hebron-a David kiangah a gen dingin Abner pai hi.
  </para>
  <para style="p">
    <verse number="20" style="v"/>Hebron-a David kiangah mihing sawmnih tawh Abner a pai ciangin, Abner leh amah tawh a om mite’ adingin David in pawi khat kham hi.
  </para>
  <para style="p">
    <verse number="21" style="v"/>Tua ciangin Abner in David kiangah, “Amaute in nang tawh thuciamna a bawl theih nading leh na deih bangin amaute khempeuh tungah na uk theih nadingin keimah dingin ka to kumpipa kiangah Israelte khempeuh ka kaikhawm ding hi,” a ci hi. Tua ahih ciangin David in Abner sawlkhia hi; amah lung nuamin pai hi.
  </para>
  <para style="p">
    <verse number="22" style="v"/>Tua khit phetin a galsimna panun David’ nasemte Joab tawh hong tung uh a, amaute in na tampi hong ciahpih uh hi. A hih hangin Hebron khua sung David kiangah Abner na om lo hi; bang hang hiam cih leh David in amah sawlkhia khin a, amah lung nuamin pai khin zo hi.
  </para>
  <para style="p">
    <verse number="23" style="v"/>Joab leh amah tawh a om galkap khempeuh hong tun’ ciangin Joab kiangah, “Kumpipa kiangah Ner’ tapa Abner pai a, amah in amah paisak khinin, lungnuam takin amah paikhia khin hi,” ci-in gen hi.
  </para>
  <para style="p">
    <verse number="24" style="v"/>Tua ciangin kumpipa kiangah Joab pai-in, “Bang hih na hi hiam? En in, nang kiangah Abner hong pai hi; nang in amah sawlkhia-in amah a paikhiat khitna bang hang ahi hiam?
  </para>
  <para style="p">
    <verse number="25" style="v"/>Nang hong khem ding, leh na pusuahna leh na sungtumna a thei ding, leh na hih khempeuh a thei dingin Ner’ tapa Abner hong paina na thei hi,” a ci hi.
  </para>
  <para style="p">
    <verse number="26" style="v"/>David’ omna panin Joab a paikhiat ciangin, amah in Abner’ nungah kamtaite sawl a, amaute in Sirah tuibeem panin amah hong paipih kik uh hi; ahih hangin David in tua thu thei lo hi.
  </para>
  <para style="p">
    <verse number="27" style="v"/>Hebron-ah Abner hong kik ciangin, Joab in amah tawh a kituam hopih dingin kulh kongpi pam-ah paikhiatpih a, a sanggampa Asahel’ phu lakna-in amah in a gil sunin, tua ciangin si hi.
  </para>
  <para style="p">
    <verse number="28" style="v"/>Tua khit, David in tua thu a zak ciangin, amah in, “Ner’ tapa Abner’ mawhna hangin Topa mai-ah keimah leh ka kumpigam in a tawntungin mawh baang lo hi.
  </para>
  <para style="p">
    <verse number="29" style="v"/>Ama sisan Joab lutung leh ama innkuante khempeuh tungah tu ta hen; Joab’ innkuante nin paikhia a nei mi ahi a, a phak mi ahi a, ciangkhut tawi mi ahi a, namsau tawh a kithat mi ahi a, an nek ding a nei lo mi tawh ahi zongin kilawi ngei kei hen!” a ci hi.
  </para>
  <para style="p">
    <verse number="30" style="v"/>Tua ahih ciangin Joab leh a sanggampa Abishai in Abner that uh hi; bang hang hiam cih leh amah in Gibeon-a gal kidona-ah a sanggampa uh Asahel thahsak hi.
  </para>
  <para style="p">
    <verse number="31" style="v"/>Tua ciangin David in Joab leh amah tawh a om mi khempeuh kiangah, “Na puan uh balkeekin puanham silh un la, Abner’ mai-ah kap un,” a ci hi. Kumpipa David in hankuang zui hi.
  </para>
  <para style="p">
    <verse number="32" style="v"/>Amaute in Hebron ah Abner vui uh hi; tua ciangin Abner han-ah kumpipa a kap hi; tua ciangin mi khempeuh zong a kap uh hi.
  </para>
  <para style="p">
    <verse number="33" style="v"/>Tua ciangin Abner hangin kumpipa in kah la-in,
  </para>
  <para style="p">
    <verse number="34" style="v"/>Na khutte kihen lo hi, na khete kol kibulh lo hi; migilopa mai-ah mi khat a tuk bangin nang na tuk khin hi,” a ci hi. Tua ciangin mi khempeuh ama hangin kap kik uh hi.
  </para>
  <para style="p">
    <verse number="35" style="v"/>Tua ciangin ni a om lai-in an ne dingin David a zol dingin mi khempeuh hong pai uh hi; ahih hangin David kiciamin, “Ni a tum matengin an ahi a, na khat peuhpeuh ahi zongin ka ciap taak leh Pasian in kei hong dawm kei ta hen!” a ci hi.
  </para>
  <para style="p">
    <verse number="36" style="v"/>Tua ciangin mi khempeuh in tua thu thei uh a, tua in amaute lungdam sak hi; kumpipa sep khempeuh in mi khempeuh lungdam sak hi.
  </para>
  <para style="p">
    <verse number="37" style="v"/>Tua ahih ciangin Ner’ tapa Abner thah ding kumpipa deihna ahih loh lam tua ni-in mi khempeuh leh Israelte khempeuh in thei uh hi.
  </para>
  <para style="p">
    <verse number="38" style="v"/>Tua ciangin kumpipa in a nasemte kiangah, “Tu ni-in Israelte sungah ulian ahi milian khat a tukna theilo na hi uh hiam?
  </para>
  <para style="p">
    <verse number="39" style="v"/>Sathau kinilh kumpipa hi napi-in tu ni-in ka thaneem hi; hih Zeruiah’ tapate kei adingin haksa lua hi. Gamtat siapa a gitlohna bangin Topa in thuk ta hen!” a ci hi.
  </para>
  <chapter number="4" style="c"/>
  <para style="p">
    <verse number="1" style="v"/>Saul’ tapa Ishbosheth in Abner Hebron ah a sihna thu a zak ciangin a tha kiam a, Israelte khempeuh lungkia hi.
  </para>
  <para style="p">
    <verse number="2" style="v"/>Saul’ tapa in galsim pawlte a makai mi nih nei hi; khat pa’ min in Baanah hi-in, adang khat pa’ min in Rekhab hi a, Be-eroth khua pan Benjamin mi Rimmon’ tapate ahi uh hi (bang hang hiam cih leh Be-eroth zong Benjamin’ aa-in kisim hi;
  </para>
  <para style="p">
    <verse number="3" style="v"/>Be-eroth mite Gittaim-ah tai uh a, tu ni dongin tua lai-ah peemta-in om uh hi).
  </para>
  <para style="p">
    <verse number="4" style="v"/>Saul’ tapa Jonathan in a khete a bai tapa khat nei hi. Jezre-el panin Saul leh Jonathan’ thu hong tun’in amah kum nga pha hi; amah a cingnu in amah la-in taipih hi; tua nu a nawh taina lamin naupang kia-in a bai suak hi. Ama min in Mefibosheth ahi hi.
  </para>
  <para style="p">
    <verse number="5" style="v"/>Tu-in Be-eroth mi Rimmon’ tapate Rekhab leh Baanah dingkhia uh a, sun nisat hun pawlin Ishbosheth’ inn-ah a sun tawlngak lai takin hong tung uh hi.
  </para>
  <para style="p">
    <verse number="6" style="v"/>En in, inn kongcingnu mangbuh a su khin hi a, a lusuk suakin ihmu hi; tua ahih ciangin Rekhab leh a sanggampa Baanah sim lut uh hi.
  </para>
  <para style="p">
    <verse number="7" style="v"/>Amaute inn sungah a tun’ uh ciangin a lupna dei sung a lupna tungah amah lumin a om lai takin amaute in amah satin that uh a, a lu tan uh hi. Amaute in ama lu la-in Arabah lam tawnin zan tawntung pai uh a,
  </para>
  <para style="p">
    <verse number="8" style="v"/>Ishbosheth’ lutang Hebron-a David kiang tun’pih uh hi. Amaute in kumpipa kiangah, “Hih lai-ah, thah dingin nang a hong zong, na gal Saul tapa Ishbosheth’ lutang om hi; Topa in tu ni-in Saul leh a suan-le-khak tungah ka to kumpipa adingin hong thuksak hi,” a ci uh hi.
  </para>
  <para style="p">
    <verse number="9" style="v"/>Ahih hangin David in Be-eroth mi Rommon’ tapate Rekhab leh a sanggampa Baanah dawngin, “Haksatna khempeuh panin ka nuntakna hong tankhia Topa in a nungta ahih mah bangin,
  </para>
  <para style="p">
    <verse number="10" style="v"/>mi khat in kei kiangah, ‘En in, Saul si hi,’ ci-in hong gen ciangin, amah thuhoih puakin kingaihsun a, ama thupuak thaman ka piakna-in amah manin Ziklag-ah ka that hi.
  </para>
  <para style="p">
    <verse number="11" style="v"/>Migilote in a thuman mi khat ama inn sung a lupna tungah a thah ciangin note’ tungah ama phu hong la-in, leitung panin note hong susia zawkan ding hilo ka hi hiam?” a ci hi.
  </para>
  <para style="p">
    <verse number="12" style="v"/>Tua ciangin David in a tangvalte thu pia a, tangvalte in amaute thatin a khutte leh a khete sattan uh a, Hebron-a bual gei-ah amaute khai uh hi. Ahih hangin amaute in Ishbosheth’ lutang la-in Hebron-a Abner’ han-ah vui uh hi.
  </para>
  <chapter number="5" style="c"/>
  <para style="p">
    <verse number="1" style="v"/>Tu ciangin Israel minamte khempeuh Hebron-a David kiangah hong pai-in, “En in, kote in nangma guh leh nangma sa ka hi uh hi.
  </para>
  <para style="p">
    <verse number="2" style="v"/>A beisa hunte ah, Saul in kote tungah kumpi ahih lai takin Israelte paikhiatpih in, a tumpihpa in nangmah na hi hi; Topa in nangma kiangah, ‘Nang in keima mi Israelte a cingpa hi-in, Israelte tungah ulian na hi ding hi,’ hong ci hi.” a ci uh hi.
  </para>
  <para style="p">
    <verse number="3" style="v"/>Tua ahih ciangin Israel upate khempeuh Hebron-a kumpipa kiangah hong pai uh hi; Kumpipa David in amaute tawh Topa mai Hebron ah thuciamna khat bawl a, amaute in Israelte tungah kumpi-in David sathau nilh uh hi.
  </para>
  <para style="p">
    <verse number="4" style="v"/>Gam uk dingin a kipatin David kum sawmthum pha a, amah in kum sawmli sung uk hi.
  </para>
  <para style="p">
    <verse number="5" style="v"/>Heron panin kum sagih leh kha guk sung Judah uk hi; Jerusalem panin kum sawmthum-le-thum sung Israelte khempeuh leh Judah uk hi.
  </para>
  <para style="p">
    <verse number="6" style="v"/>Tua ciangin kumpipa leh a mite tua gam-a teeng Jebus mite do dingin Jerusalem ah pai uh a, amaute in David kiangah, “Hih lai-ah hong pai zo kei ding hi; mittawte leh khebaite nangawn in nang hong nang zo ding uh hi,” a ci uh hi- “Hih lai-ah David hong pai zo peuhmah lo ding hi,” ci-in ngaihsun uh hi.
  </para>
  <para style="p">
    <verse number="7" style="v"/>Ahi zongin David in David’ khuapi ahi Zion mun muanhuai la hi.
  </para>
  <para style="p">
    <verse number="8" style="v"/>Tua ciangin David in tua ni-in, “Jebus mite a vatgawp ding peuhmah, David in a muhdah zahin a muhdah mi peuhmah in khebaite leh mittawte a sim dingin tuizawl-ah pai ta hen,” a ci hi. Tua ahih ciangin, “Mittawte leh khebaite Topa’ inn sungah lut lo ding hi,” kici hi.
  </para>
  <para style="p">
    <verse number="9" style="v"/>Tua ciangin mun muanhuai sungah David teengin David khuapi ci-in phuak hi. Tua ciangin David in Millo panin biakinn lam-ah khuapi lam hi.
  </para>
  <para style="p">
    <verse number="10" style="v"/>David lian semsem hi; bang hang hiam cih leh Vanglian Pasian, Topa in amah ompih hi.
  </para>
  <para style="p">
    <verse number="11" style="v"/>Tua ciangin Tai-ar kumpipa Hiram in kamtaite leh taamtak singte, leh David adingin inn khat a lamsak khutsiamte leh lei-le-suang innlam siamte zong puak hi.
  </para>
  <para style="p">
    <verse number="12" style="v"/>Tua ciangin David in Israelte tungah kumpi-in Topa in amah a kipsak khitna leh Israel mite’ hangin ama kumpigam a liatsakna kiphawktel hi.
  </para>
  <para style="p">
    <verse number="13" style="v"/>Hebron panin hong tun’ khit ciangin David in Jerusalem ah zineute leh zite la thuah lai hi; David’ tanute leh tapate piang thuah lai hi.
  </para>
  <para style="p">
    <verse number="14" style="v"/>Jerusalem ah ama sung panin a suakte’ min in: Shammua, Shobab, Nathan, Solomon,
  </para>
  <para style="p">
    <verse number="15" style="v"/>Ibhar, Elishua, Nefeg, Jafia,
  </para>
  <para style="p">
    <verse number="16" style="v"/>Elishama, Eliada, leh Elifelet ahi hi.
  </para>
  <para style="p">
    <verse number="17" style="v"/>Israelte tungah kumpi-in David sathau a kinilh khitna thu Filistiate in a zak uh ciangin David a man dingin Filistiate khempeuh kuanto uh hi; ahih hangin David in tua thu za-in mun muanhuai ah paisuk hi.
  </para>
  <para style="p">
    <verse number="18" style="v"/>Tu-in Filistiate hong pai-in Refaim kuam sung dim khin uh hi.
  </para>
  <para style="p">
    <verse number="19" style="v"/>Tua ciangin David in Topa thu dongin, “Filistiate do-in ka kuanto ding hiam? Keima khut sungah amaute na hong pia ding hiam?” a ci hi. Topa in David kiangah, “Kuanto in, bang hang hiam cih leh na khut sungah Filistiate kong pia taktak ding hi,” a ci hi.
  </para>
  <para style="p">
    <verse number="20" style="v"/>Tua ciangin Baalperazim-ah David hong pai-in David in tua lai-ah amaute zo hi; tua ciangin amah in, “Tuikhang in a phulkhap bangin Topa in ka mai-ah ka galte phukham hi,” a ci hi. Tua ahih ciangin tua munin Baalperazim ci-in kiphuak hi.
  </para>
  <para style="p">
    <verse number="21" style="v"/>Filistiate in tua lai-ah a milimte uh nusia uh a, David leh a mite in tuate puakhia uh hi.
  </para>
  <para style="p">
    <verse number="22" style="v"/>Tua ciangin Filistiate hong kuanto kik lai-in Refaim kuam sung dim khin uh hi.
  </para>
  <para style="p">
    <verse number="23" style="v"/>David in Topa thu a dot ciangin, amah in, “Na kuanto kei ding hi; amaute’ nung lamah kual pai in la, lungli kungte gal panin amaute hih in.
  </para>
  <para style="p">
    <verse number="24" style="v"/>Lungli kungte’ khungah lam paina kheging na zak ciangin na tha saan in; bang hang hiam cih leh Filistia galkapte a vatgawp dingin na mai-ah Topa pai hi,” a ci hi.
  </para>
  <para style="p">
    <verse number="25" style="v"/>Tua ciangin David in Topa’ thupiak bangin hih a, Geba panin Gezer ciang dong Filistiate vatgawp hi.
  </para>
  <chapter number="6" style="c"/>
  <para style="p">
    <verse number="1" style="v"/>David in Israelte a kiteelkhia mi khempeuh, mi tul sawmthum, khawm kik hi.
  </para>
  <para style="p">
    <verse number="2" style="v"/>Tua ciangin David ding-in kherubte tungah a tu, Vanglianpen Topa’ min tawh a kisam Pasian’ thuciamna singkuang tua mun panin a paipih to dingin amah tawh a om mi khempeuh tawh Baale-judah ah pai hi.
  </para>
  <para style="p">
    <verse number="3-4" style="v"/>Amaute’ in leeng thak khat tungah Pasian’ thuciamna singkuang pua uh a, mual tunga om Abinadab’ inn panin paikhiatpih uh hi; Abinadab’ tapate Uzzah leh Ahio in Pasian’ thuciamna singkuang tawh leeng thak hawl uh hi; thuciamna singkuang mai-ah Ahio pai hi.
  </para>
  <para style="p">
    <verse number="5" style="v"/>Tua ciangin David leh Israel mite khempeuh in Topa mai-ah a tha neih zah-un la sa-in, laiza khausai lasaknate, harp khausai lasaknate, khuangneute, kuangtuahte leh daltuahte tumin lungdamin laam uh hi.
  </para>
  <para style="p">
    <verse number="6" style="v"/>Amaute in Nakon’ ancilna mun a tun’ uh ciangin Uzzah in Pasian’ thuciamna singkuang lamah a khut zanin len kha hi; bang hang hiam cih leh bawngtalte muktu hi.
  </para>
  <para style="p">
    <verse number="7" style="v"/>Tua ciangin Topa’ hehna Uzzah tungah hong so hi; amah in thuciamna singkuang lamah a khut zan ahih manin Pasian in tua lai-ah amah vatlum hi; Pasian’ thuciamna singkuang gei-ah amah si hi.
  </para>
  <para style="p">
    <verse number="8" style="v"/>Topa in Uzzah dan pia ahih manin David heh hi; tu ni dongin tua mun Perez-uzzah kici hi.
  </para>
  <para style="p">
    <verse number="9" style="v"/>Tua ahih ciangin tua ni-in David in Topa kihta hi; amah in, “Topa’ thuciamna singkuang bangci-in ka kiangah hong tung thei ding hiam?” a ci hi.
  </para>
  <para style="p">
    <verse number="10" style="v"/>Tua ahih ciangin Topa’ thuciamna singkuang David khuapi sungah a paipih ding David ut lo hi; David in Gath khuami Obededom’ inn-ah paipih hi.
  </para>
  <para style="p">
    <verse number="11" style="v"/>Tua ciangin Topa’ thuciamna singkuang Gath khuami Obededom’ inn sungah kha thum sung om hi; Topa in Obededom leh a innkuan khempeuh thupha pia hi.
  </para>
  <para style="p">
    <verse number="12" style="v"/>Tua ciangin Kumpi David kiangah, “Pasian’ thuciamna singkuang hangin Topa in Obededom’ innkuan leh ama neih khempeuh thupha pia hi,” ci-in kigen hi. Tua ahih ciangin David pai-in Pasian’ thuciamna singkuang Obededom’ inn panin David khuapi-ah lungdamna tawh paipih to hi;
  </para>
  <para style="p">
    <verse number="13" style="v"/>Topa thuciamna singkuang a puate kal guk a suan khit ciangin amah in bawngtal khat leh bawngno thau khat biakna-in pia hi.
  </para>
  <para style="p">
    <verse number="14" style="v"/>Tua ciangin a tha neih khempeuh tawh Topa mai-ah David laam hi; David in saihadial siampi puan khat silh hi.
  </para>
  <para style="p">
    <verse number="15" style="v"/>Tua ahih ciangin David leh Israel mi khempeuh in otna leh saki tumna awging tawh Topa’ thuciamna singkuang paipih to uh hi.
  </para>
  <para style="p">
    <verse number="16" style="v"/>Topa’ thuciamna singkuang David khuapi sung hong tun’ lai takin kongvangneu panin Saul’ tanu Mikhal khuadak a, Topa mai-ah Kumpi David diangin a laam mu hi; tua nu in a lungsim-ah amah simmawh hi.
  </para>
  <para style="p">
    <verse number="17" style="v"/>Tua ciangin amaute in Topa’ thuciamna singkuang hong tumpih uh a, David in ama adingin a lamsak puakbuk sung ama mun dingah koih uh hi; tua ciangin David in Topa’ mai-ah meihal biaknate leh thunuam-a biaknate pia hi.
  </para>
  <para style="p">
    <verse number="18" style="v"/>David in meihal biaknate leh thunuam-a biaknate a piak khit ciangin amah in Vanglianpen Topa’ min tawh mite thupha pia a,
  </para>
  <para style="p">
    <verse number="19" style="v"/>Israel mihon buppi, mi khempeuh, numeite leh pasalte tungah anlum pheng khat, sa baak khat, leh leenggahkeu pheeng khat pia ciat hi. Tua ciangin mi khempeuh a inn ciat uh ah ciah uh hi.
  </para>
  <para style="p">
    <verse number="20" style="v"/>Tua ciangin a innkuan thupha pia dingin David ciah hi. Ahih hangin David dawn dingin Saul’ tanu Mikhal hong paikhia a, “Tu ni-in Israel kumpipa, mi mawkmawkte khat maizum lo a, a guak om bangin, a nasemte, numeite’ muhna-ah a guak tangin omin, amahmah bangci kipahtawi ahi hiam?” a ci hi.
  </para>
  <para style="p">
    <verse number="21" style="v"/>Tua ciangin David in Mikhal kiangah, “Topa’ mi Israelte tungah ulian dingin a hong koih dingin na pa leh a innkuan khempeuhte tungah kei a hong teel Topa mai ahi hi – keimah in Topa mai-ah lungdamna ka bawl ding hi.
  </para>
  <para style="p">
    <verse number="22" style="v"/>Hih sangin a simmawhhuai zaw-in ka kibawl lai ding a, nangma mit-ah a gina lo ka hi ding hi; ahih hangin nangma gen numeite in keimah hong pahtawi ding uh hi,” a ci hi,
  </para>
  <para style="p">
    <verse number="23" style="v"/>Tua ciangin Saul’ tanu Mikhal in a sih ni dongin ta nei lo hi.
  </para>
  <chapter number="7" style="c"/>
  <para style="p">
    <verse number="1" style="v"/>Tu-in kumpipa ama inn sungah teengin Topa in a kim-a ama galte khempeuh panin tawlngakna a piak khit ciangin,
  </para>
  <para style="p">
    <verse number="2" style="v"/>kumpipa in kamsang Nathan kiangah, “Tu-in thei in, keimah in taamtaak inn hoih sungah ka om a, ahih hangin Pasian’ thuciamna singkuang puanbuk sungah om lai hi,” a ci hi.
  </para>
  <para style="p">
    <verse number="3" style="v"/>Tua ciangin Nathan in kumpipa kiangah, “Pai in, na lungsim-a om khempeuh hih in; bang hang hiam cih leh Topa in nang tawh om hi,” a ci hi.
  </para>
  <para style="p">
    <verse number="4" style="v"/>Ahih hangin tua zan mahin Nathan kiangah Topa’ thu hong tung a,
  </para>
  <para style="p">
    <verse number="5" style="v"/>“Pai in la, ka nasempa David kiangah gen in, ‘Topa in hih bangin ci hi: Ten’ nading inn khat hong lamsak ding na hi hiam?
  </para>
  <para style="p">
    <verse number="6" style="v"/>Israel mite Izipt panin ka paikhiatpih toh ni-a kipan tu ni dongin inn sungah ka om nai kei a, puanbuk sungah omin ka pai kawikawi hi.
  </para>
  <para style="p">
    <verse number="7" style="v"/>Israel mite khempeuh tawh ka painasa mun khempeuh, ka mi Israelte a cing dingin ka thupiak thukhente khat peuhpeuh tungah, “Bang hangin taamtaak inn hoih hong lamsak lo na hi hiam?” cihna tawh kam khat beek gen ka hi hiam?’ a ci hi.
  </para>
  <para style="p">
    <verse number="8" style="v"/>Tua ahih ciangin tu-in ka nasempa David kiangah hih bangin na gen ding hi, ‘Vanglianpen Topa in hih bangin ci hi: Ka mi Israelte tungah ulian dingin lonona mun, tuute na zuihna panin nang kong la hi;
  </para>
  <para style="p">
    <verse number="9" style="v"/>na paina peuhpeuhah nang tawh kong om a, na mai panin na galte khempeuh ka khaktan hi; leitung miliante’ min khat mah bangin nang adingin min lian khat kong bawlsak ding hi.
  </para>
  <para style="p">
    <verse number="10" style="v"/>Keimah in ka mi Israelte adingin mun khat ka seh ding a, amaute in amau’ mun-ah teengin a kinawngkaisak nawn loh nadingin amaute ka phut ding hi; nidang bangin mi ngongtatte in,
  </para>
  <para style="p">
    <verse number="11" style="v"/>ka mi Israelte tungah thukhente ka koih khit zawh, amaute gimsak nawn lo ding hi; na galte khempeuh panin nang tungah tawlngakna kong pia ding hi. Tua tham loin Topa in nang adingin innkuan khat hong bawlsak ding nang tungah Topa in gen hi.
  </para>
  <para style="p">
    <verse number="12" style="v"/>Na ni cingin na pate tawh na lup ciangin, nangma sung panin hong suak khia ding na tapa nangma nungah ka khangsak ding a, keimah in ama kumpigam ka kipsak ding hi.
  </para>
  <para style="p">
    <verse number="13" style="v"/>Amah in keima min dingin inn khat lam ding a, keimah in ama kumpigam tokhom a tawntungin ka kipsak ding hi.
  </para>
  <para style="p">
    <verse number="14" style="v"/>Keimah in ama pa ka hi ding a, amah in keima tapa hi ding hi. Amah in mawhna a bawl ciangin, keimah in mite’ ciangduai tawh, mi’ tapate satna tawh amah ka thuhilh ding hi;
  </para>
  <para style="p">
    <verse number="15" style="v"/>ahih hangin nangma ma-a ka hep khiat Saul tung panin ka lak bangin ama tung panin ka itna kip ka la khia kei ding hi.
  </para>
  <para style="p">
    <verse number="16" style="v"/>Na inn leh na kumpigam keima mai-ah a kip tawntungin kibawl ding hi; na kumpi tokhom kip tawntung ding hi,’ ci hi,” a ci hi.
  </para>
  <para style="p">
    <verse number="17" style="v"/>Hih thute khempeuh tawh a kizui, leh hih mangmuhna khempeuh tawh a kizui-in Nathan in David kiangah gen hi.
  </para>
  <para style="p">
    <verse number="18" style="v"/>Tua ciangin Kumpi David tumin Topa mai-ah tu a, “Topa  Pasian aw, tu ciang dong hih bangin kei nong kep nadingin keimah in kua hi a, ka innkuan in bang hi lel ahi hiam?
  </para>
  <para style="p">
    <verse number="19" style="v"/>Hih in nangma mit-ah na neuno khat hi lai hi, Topa  Pasian aw; a hong tung ding sau veipi sung na nasempa’ innsung thu ding zong na gen khin a, mai lam khangte zong kei nong lak khin hi, O Topa  Pasian!
  </para>
  <para style="p">
    <verse number="20" style="v"/>David in nang tungah bang hong gen thuah nawn ding ahi hiam? Bang hang hiam cih leh nangmah in na nasempa na thei hi, O Topa  Pasian!
  </para>
  <para style="p">
    <verse number="21" style="v"/>Nangma thuciamna hang leh na lungsim tawh kizui-in na nasempa na theihsak nadingin hih liatna khempeuh na piangsak hi.
  </para>
  <para style="p">
    <verse number="22" style="v"/>Tua ahih ciangin nang na lian takpi hi, Topa  Pasian aw; ka bil-un ka zakna uh tawh kizui-in nang tawh a kibang kuamah om lo a, nang sim loh Pasian dang om lo hi.
  </para>
  <para style="p">
    <verse number="23" style="v"/>Ama mite’ mai-ah minam khat leh a pasiante hawlkhiatna tawh ama adingin min bawlin, amaute’ adingin alian a lauhuai nate hih sakin, ama mi dingin a tankhia dingin Pasian a paina na mi Israelte, leitung minam dang kua tawh kibang ahi hiam?
  </para>
  <para style="p">
    <verse number="24" style="v"/>Nangmah in nangma mi ahi tawntung dingin na mi Israelte nangma adingin na kipsak hi; Topa aw, nangmah in amaute’ Pasian na suak hi.
  </para>
  <para style="p">
    <verse number="25" style="v"/>Topa  Pasian aw, tu-in na nasempa leh ama innkuan tawh kizomin na gensa thu a tawntung dingin kipsak in la, nangma gensa bangin hih in;
  </para>
  <para style="p">
    <verse number="26" style="v"/>tua ciangin, ‘Mi honte’ Topa in Israelte tungah Pasian hi,’ ci-in nangma min kiliansak tawntung ding a, nangma mai-ah na nasempa David’ innkuan kikipsak ding hi.
  </para>
  <para style="p">
    <verse number="27" style="v"/>Bang hang hiam cih leh Israelte’ Pasian, mi honte’ Topa nangmah in, ‘Nangma ading innkuan khat kong bawlsak ding hi,’ ci-in na nasempa tungah pulakna na bawl khin hi; tua ahih ciangin na nasempa in nang tungah hih thungetna hong ngen ngam hi.
  </para>
  <para style="p">
    <verse number="28" style="v"/>Tu-in Topa  Pasian aw, nangmah in Pasian na hi a, na thute a muanhuai manin, na nasempa tungah hih nahoih na ciam khin hi;
  </para>
  <para style="p">
    <verse number="29" style="v"/>tua ahih ciangin tu-in nangma mai-ah a om tawntung suak theih nadingin na nasempa’ innkuan thupha piak ding hong lungkim in; bang hang hiam cih leh Topa  Pasian aw, nangmah in na gen khin a, nangma thupha tawh na nasempa’ innkuan thupha kipia tawntung ding hi,” a ci hi.
  </para>
  <chapter number="8" style="c"/>
  <para style="p">
    <verse number="1" style="v"/>Hih thu teng khit ciangin David in Filistiate zo-in amaute nuaisiah a, David in Fislistiate’ khut sung panin Methegammah khua la hi.
  </para>
  <para style="p">
    <verse number="2" style="v"/>Tua ciangin amah in Moab mite zo a, amaute khauzang khat tawh tehin, lei lakah amaute lumsak hi; amah in thah dingin gual nih leh khah dingin gual khat dim teh hi. Tua ciangin Moab mite in David’ nasemte suakin siah puak uh hi.
  </para>
  <para style="p">
    <verse number="3" style="v"/>Zobah kumpipa Rehob’ tapa Hadadezer in Eufrates gun kiim gamte ngah kik nuamin hong kuan ahih manin David in amah do-in zo hi.
  </para>
  <para style="p">
    <verse number="4" style="v"/>David in ama tung panin sakol galkap tulkhat leh zasagih, leh khe galkap tul sawmnih la hi; David in leengkai sakol khempeuh a zagui atsat a, ahih hangin leeng zakhat ading a kicingin siit hi.
  </para>
  <para style="p">
    <verse number="5" style="v"/>Damaska gam-a Siria mite Zobah kumpipa Hadadezer a huh dingin hong kuan ciangin David in Siria mite tulsawmnih leh tulnih that hi.
  </para>
  <para style="p">
    <verse number="6" style="v"/>Tua ciangin David in Damaskas gam Aram ah khuacingte koih hi; Siria mite David’ nasem suak uh a, siah puak uh hi. Topa in David a paina peuhpeuh ah gualzawhna pia hi.
  </para>
  <para style="p">
    <verse number="7" style="v"/>Tua ciangin David in Hadadezer’ nasemte in a puak uh kham kibawl lumte la-in Jerusalem ah paipih hi.
  </para>
  <para style="p">
    <verse number="8" style="v"/>Hadadezer’ khuapite Betah leh Berothai panin Kumpi David in sumngo tampi tak la hi.
  </para>
  <para style="p">
    <verse number="9" style="v"/>Hamath kumpipa To-i in Hadadezer’ galkap buppi David in a zawhna thu a zak ciangin,
  </para>
  <para style="p">
    <verse number="10" style="v"/>Amah in Hadadezer do-in a zawhna hangin amah va hopihin a lungdampih dingin To-i in Kumpi David kiangah a tapa Joram sawl hi; bang hang hiam cih leh Hadadezer in To-i tawh gal-in kido ngei zel hi. Joram in ngun, kham, leh sumngo tawh a kibawl nate keng hi;
  </para>
  <para style="p">
    <verse number="11-12" style="v"/>Kumpi David in hihte zong, a nuaisiah minamte khempeuh Edom, Moab, Ammon mite, Filistiate, Amalek, leh Zobah kumpipa Rehob’ tapa Hadadezer’ van nusiatte sung panin a ap ngun leh kham tawh Topa tungah ap khawm hi.
  </para>
  <para style="p">
    <verse number="13" style="v"/>David in minthan’na ngah hi. A ciah ciangin amah in Ci Kuam-ah Edom mite tulsawm leh tulgiat that hi.
  </para>
  <para style="p">
    <verse number="14" style="v"/>Tua ciangin amah in Edom ah khuacingte koih hi; Edom gamsung khempeuh ah amah in khuacingte koih a, Edom mi khempeuh David’ nasemte suak uh hi. Topa in David a paina peuhpeuh ah gualzawhna pia hi.
  </para>
  <para style="p">
    <verse number="15" style="v"/>Tua ahih ciangin David in Israelte khempeuh uk hi; David in a mite khempeuh tungah thutang leh thuman zang hi.
  </para>
  <para style="p">
    <verse number="16" style="v"/>Zeruiah’ tapa Joab in galkapte uk hi; Ahilud’ tapa Jehoshafat in thuciamtehpa hi;
  </para>
  <para style="p">
    <verse number="17" style="v"/>Ahitub’ tapa Zadok leh Abiathar’ tapa Ahimelek in siampi ahi uh hi; Seraiah in lai-atpa ahi hi;
  </para>
  <para style="p">
    <verse number="18" style="v"/>Jehoiada’ tapa Benaiah in Khereth mite leh Peleth mite uk hi; David tapate in gam uk uliante ahi uh hi.
  </para>
  <chapter number="9" style="c"/>
  <para style="p">
    <verse number="1" style="v"/>Tua ciangin David in, “Jonathan hangin ama tungah migitna ka lah theih nading Saul’ innkuan sungah mi khatpeuh a om lai hiam?” a ci hi.
  </para>
  <para style="p">
    <verse number="2" style="v"/>Tu-in Saul innkuan sungah Ziba min nei nasempa khat om a, amaute in David kiangah amah sam uh hi; tua ciangin kumpipa in ama kiangah, “Ziba na hi hiam?” a ci hi. Amah in, “Na nasempa keimah in Ziba ka hi hi,” a ci hi.
  </para>
  <para style="p">
    <verse number="3" style="v"/>Tua ciangin kumpipa in, “Pasian’ migitna ama tungah ka lah theih nading Saul innkuan ah mi khat beek om lai lo ahi hiam?” a ci hi. Ziba in kumpipa kiangah, “Jonathan tapa khat om lai hi; amah a khete bai hi,” a ci hi.
  </para>
  <para style="p">
    <verse number="4" style="v"/>Kumpipa in ama kiangah, “Amah koi-ah om hiam?” a ci hi. Tua ciangin Ziba in kumpipa kiangah, “Lodebar-a Ammiel’ tapa Makhir’ inn-ah amah om hi,” a ci hi.
  </para>
  <para style="p">
    <verse number="5" style="v"/>Tua ciangin Kumpi David in sawlin Lodebar-a Ammiel’ tapa Makhir’ inn panin amah la sak hi.
  </para>
  <para style="p">
    <verse number="6" style="v"/>Tua ciangin Saul’ tapa Jonathan, a ta Mefibosheth David kiangah hong pai a, mai pukin zahtakna bawl hi. Tua ciangin David in, “Mefibosheth!” a ci hi. Amah in dawngin, “En in, na nasempa,” a ci hi.
  </para>
  <para style="p">
    <verse number="7" style="v"/>Tua ciangin David in ama kiangah, “Lau kei in; bang hang hiam cih leh na pa Jonathan’ hangin nangma tungah migitna kong lak ding a, na pu Saul’ leitang khempeuh nangma tungah kong pia kik ding hi; tua ciangin nangmah in ka sabuai-ah an na ne tawntung ding hi,” a ci hi.
  </para>
  <para style="p">
    <verse number="8" style="v"/>Tua ciangin amah in zahtakna bawlin, “A sisa ui bang kei lel, nong hici bawl nadingin na nasempa in bang ka hi hiam?” a ci hi.
  </para>
  <para style="p">
    <verse number="9" style="v"/>Tua ciangin kumpipa in Saul’ nasempa Ziba samin ama kiangah, “Saul leh a innkuan tawh a kizom khempeuh na topa’ tupa’ tungah ka pia khin hi.
  </para>
  <para style="p">
    <verse number="10" style="v"/>Nang leh na tapate leh na nasemte in ama adingin lo na kho ding uh a, na topa’ tupa in an nek ding a neih theih nadingin a piangte a tun’pih ding uh hi; ahih hangin na topa’ tupa Mefibosheth in keima sabuai-ah ne tawntung ding hi,” a ci hi. Tu-in Ziba in tapa sawm-le-nga nasem sawmnih nei hi.
  </para>
  <para style="p">
    <verse number="11" style="v"/>Tua ciangin Ziba in kumpipa kiangah, “Ka to kumpipa in a thupiak khempeuh tawh kizui-in na nasempa in hih ding hi,” a ci hi. Tua ahih ciangin kumpipa’ tapate khat bangin Mefibosheth in David’ sabuai-ah an ne hi.
  </para>
  <para style="p">
    <verse number="12" style="v"/>Mefibosheth in Mika min nei tapa tangval khat nei hi. Ziba’ inn-ah a teeng khempeuh Mefibosheth’ nasemte suak hi.
  </para>
  <para style="p">
    <verse number="13" style="v"/>Tua ahih ciangin Mefibosheth Jerusalem ah teeng hi; bang hang hiam cih leh amah in kumpipa’ sabuai-ah an ne tawntung hi. Tu-in amah a khe a langnih-in a bai hi.
  </para>
  <chapter number="10" style="c"/>
  <para style="p">
    <verse number="1" style="v"/>Hih hun khit ciangin Ammon mite’ kumpipa si a, a tapa Hanun in ama tangin uk hi.
  </para>
  <para style="p">
    <verse number="2" style="v"/>Tua ciangin David in, “Keima tungah a pa thuman takin hong gamtat bangin Nahash’ tapa Hanun’ tungah thuman takin ka gamta ding hi,” a ci hi. Tua ahih ciangin David in a pa’ hangin amah a hehnem dingin a nasemte sawl hi. David nasemte Ammon mite’ gamah va tung uh hi.
  </para>
  <para style="p">
    <verse number="3" style="v"/>Ahih hangin Ammon mite’ uliante in a topa uh Hanun kiangah “David in nangma kiangah hehnemte hong sawl manin na pa a pahtawi hi, ci-in ngaihsun na hi hiam? David in a nasemte khuapi sung a en ding, thu kansim ding, leh a lawnthal dingin hong sawl hilo ahi hiam?” a ci uh hi.
  </para>
  <para style="p">
    <verse number="4" style="v"/>Tua ahih ciangin Hanun in David’ nasemte manin a khamul uh a lang ciat kiat khiatsak a, a puan uh a laizang, a kawng ciangah at khiatsakin amaute sawlkhia hi.
  </para>
  <para style="p">
    <verse number="5" style="v"/>David kiangah tua thu a kigen ciangin amaute dawn dingin amah in mi sawl hi; bang hang hiam cih leh a mite nakpi takin maizum uh hi. Kumpipa in, “Na khamul uh a khan’ mateng Jerikho ah om un la, tua ciangin hong ciah un,” a ci hi.
  </para>
  <para style="p">
    <verse number="6" style="v"/>Ammon mite in amaute David’ huat mi a suah khitna uh a muh uh ciangin Ammon mite in mi sawlin Bethrehob-a Siria mite, leh Zobah-a Siria mite, khe galkap tul sawmnih, leh Ma-akah kumpipa, mi tulkhat tawh, Tob mite mi tulsawm leh tulnih cial uh hi.
  </para>
  <para style="p">
    <verse number="7" style="v"/>David in hih thu a zak ciangin amah in Joab leh a thahat mihon khempeuh sawl hi.
  </para>
  <para style="p">
    <verse number="8" style="v"/>Tua ciangin Ammon mite hong kuankhia-in kulh kongpi lutna-ah gal sim dingin pang uh hi; Zobah leh Rehob-a Siria mite, Top mite, leh Ma-akahte, gamlakah amau pawl ciatin om uh hi.
  </para>
  <para style="p">
    <verse number="9" style="v"/>Joab in a mai leh a nungah amah do dingin gal in a pan’na a muh ciangin, amah in Israelte a kitengkhia mi pawlkhat teel a, Siria mite do dingin pang sak hi;
  </para>
  <para style="p">
    <verse number="10" style="v"/>ama mi a om lai teng a sanggampa Abishai’ ukna sungah koih a, Ammon mite’ lang khatah amaute pangsak hi.
  </para>
  <para style="p">
    <verse number="11" style="v"/>Tua ciangin amah in, “Siria mite kei adingin a hat luat leh kei nong huh ding hi; ahih hangin Ammon mite nang adingin a hat luat leh kei hong pai-in nang kong huh ding hi.
  </para>
  <para style="p">
    <verse number="12" style="v"/>Kihangsak in, i mite ading leh i Pasian’ khuapite adingin kipasalsak ni; Topa in hoih a sak bangin hong hih ta hen” a ci hi.
  </para>
  <para style="p">
    <verse number="13" style="v"/>Tua ahih ciangin Joab leh amah tawh a om mite in Siria mite a do dingin naih uh hi; tua ciangin ama mai-ah amaute tai uh hi.
  </para>
  <para style="p">
    <verse number="14" style="v"/>Ammon mite in Siria mite a tai a muh ciangin amaute zong Abishai mai-ah tai-in khuapi sungah lut uh hi. Tua ciangin Ammon mite a dona panin Joab ciah-in Jerusalem ah tung hi.
  </para>
  <para style="p">
    <verse number="15" style="v"/>Israelte in amaute a zawhna thu Siria mite in a muh uh ciangin amau mahmah kikaikhawm uh hi.
  </para>
  <para style="p">
    <verse number="16" style="v"/>Tua ciangin Hadadezer in mi sawlin Eufrates galkhat-a Siria mite paikhiatpih hi; Hadadezer’ galkap mangpa Shobak makai-in amaute Helam-ah tung uh hi.
  </para>
  <para style="p">
    <verse number="17" style="v"/>Hih thu David kiangah a kigen ciangin amah in Israelte khempeuh kaikhawm a, Jordan kantanin Helam tung hi. David do dingin Siria mite na pangin amah tawh kido uh hi.
  </para>
  <para style="p">
    <verse number="18" style="v"/>Israelte mai-ah Siria mite tai uh hi; David in leeng za sagih a hawl, Siria mite’ leh sakol tuang mi tulsawmli thatin, amau’ galkap mangpa Shobak liamsakin, tua lai-ah amah si hi.
  </para>
  <para style="p">
    <verse number="19" style="v"/>Hadadezer’ nasem ahi kumpite khempeuh in Israelte in amaute a zawhna thu a muh uh ciangin, amaute in Israelte tawh kilemna bawl uh a, amaute’ khutnuai mi suak uh hi. Tua ahih ciangin Ammon mite a huh lai ding uh Siria mite lau ta uh hi.
  </para>
  <chapter number="11" style="c"/>
  <para style="p">
    <verse number="1" style="v"/>Galdo dingin kumpite a kuankhiat hun tua kum phalbi sungin David in Joab, leh amah tawh a om a nasemte, leh Israelte khempeuh sawl hi; amaute in Ammon mite sugawpin Rabbah umcih uh hi. Ahih hangin David Jerusalem ah om hi.
  </para>
  <para style="p">
    <verse number="2" style="v"/>Khatvei nitak lamin a lupna panin David tho-in kumpi innkhumzangah a pai leh innkhumzang panin amah in numei khat a kisil galmuh kha hi a numei mel hoih mahmah hi.
  </para>
  <para style="p">
    <verse number="3" style="v"/>David in mi sawlin numei’ thu kan sak hi. Mi khat in, “Hih in Hit mi Uriah’ zi, Eliam’ tanu Bathsheba hilo ahi hiam?” a ci hi.
  </para>
  <para style="p">
    <verse number="4" style="v"/>Tua ahih ciangin David in kamtaite sawlin tua nu la hi; tua nu ama kiangah hong pai a, amah in tua nu tawh lum hi. (Tua nu in a nitna panin kisian’suah hi.) Tua ciangin ama inn-ah ciah hi.
  </para>
  <para style="p">
    <verse number="5" style="v"/>Tua ciangin numei gai hi; amah in mi sawlin David kiangah, “Nau ka paai hi,” ci-in gen hi.
  </para>
  <para style="p">
    <verse number="6" style="v"/>Tua ciangin David in Joab kiangah thu puak a, “Hit mi Uriah ka kiangah hong sawl in,” a ci hi. Tua ciangin Joab in David kiangah Uriah sawl hi.
  </para>
  <para style="p">
    <verse number="7" style="v"/>Ama kiangah Uriah a tun’ ciangin David in Joab bangci om a, mite bangci uh a, gal dona bangci mavan’ hiam cih dong hi.
  </para>
  <para style="p">
    <verse number="8" style="v"/>Tua ciangin David in Uriah kiangah, “Na inn-ah ciahsuk in la, na khete sil in,” a ci hi. Tua ciangin kumpipa’ inn panin Uriah paikhia a, kumpipa’ kiang panin letsong khat in amah zui hi.
  </para>
  <para style="p">
    <verse number="9" style="v"/>Ahih hangin Uriah a topa’ nasemte khempeuh tawh kumpipa’ inn kongkhak gei-ah lum a, ama inn-ah ciah suk lo hi.
  </para>
  <para style="p">
    <verse number="10" style="v"/>“Uriah a inn-ah ciah suk lo hi,” ci-in amaute in David kiangah a gen uh ciangin David in Uriah kiangah, “Khualzin-a hong tung hilo na hi hiam? Bang hangin na inn-ah ciahsuk lo na hi hiam?” a ci hi.
  </para>
  <para style="p">
    <verse number="11" style="v"/>Uriah in David kiangah, “Thuciamna singkuang leh Israel leh Judah buk sungah om uh hi; ka topa Joab leh ka topa’ nasemte gam lakah giak uh hi; keimah in an ne tui dawn ding leh ka zi tawh a lum dingin ka inn-ah ciahsuk ding ka hi hiam? Nangmah hingin, na nuntakna a hin’ mah bangin, hih bang ka gamta kei ding hi,” a ci hi.
  </para>
  <para style="p">
    <verse number="12" style="v"/>Tua ciangin David in Uriah kiangah, “Hih lai-ah tu ni zong om in la, zing ciangin nang kong paikhia sak ding hi,” a ci hi. Tua ahih ciangin Uriah tua ni leh a zing ciang Jerusalem ah om hi.
  </para>
  <para style="p">
    <verse number="13" style="v"/>David in amah samin, amah in ama omna-ah an leh zu ne a, tua ahih manin amah zukhamsak hi; a nitak ciangin a lupna tungah a lum dingin a topa’ nasemte tawh paikhia a, ahih hangin ama inn-ah ciahsuk tuan lo hi.
  </para>
  <para style="p">
    <verse number="14" style="v"/>Zingsang ciangin David in Joab kiangah lai khat gelh a, Uriah khut tungah a lai khak hi.
  </para>
  <para style="p">
    <verse number="15" style="v"/>A lai sungah, “Galdo a haksatna pen madawkah Uriah koih in la, amah ki-vat tukin a sih theih nadingin ama kiang panin nungkik un,” ci-in gelh hi.
  </para>
  <para style="p">
    <verse number="16" style="v"/>Joab in khuapi a umcih ciangin mi a hangte om hi ci-in a theihna munah Uriah seh hi.
  </para>
  <para style="p">
    <verse number="17" style="v"/>Khuapi mite hong kuan khia-in Joab tawh kido uh hi; mite lakah David’ nasemte pawlkhat puk hi. Hit mi Uriah zong kithat hi.
  </para>
  <para style="p">
    <verse number="18" style="v"/>Tua ciangin Joab in mi sawlin gal kidona thu khempeuh David kiangah gen hi;
  </para>
  <para style="p">
    <verse number="19" style="v"/>amah in kamtaipa thuhilhin, “Gal kidona thu khempeuh kumpipa kiangah na gen khit ciangin,
  </para>
  <para style="p">
    <verse number="20" style="v"/>kumpipa a heh suakin amah in nangma kiangah, ‘A sim dingin khuapi-ah tua zahin a nai-in pai na hi uh hiam? Kulh tung panin hong kap ding uh thei lo na hi uh hiam?
  </para>
  <para style="p">
    <verse number="21" style="v"/>Jerubbesheth’ tapa Abimelek kua in that hiam? Numei khat in angawina suangpeek tungnung kulh tung pan ama tungah khiat sukin Thebez-ah amah si hilo ahi hiam? Bang hangin tua zahin kulh nai-ah pai na hi hiam?’ hong cih leh, nangmah in, ‘Hit mi na nasempa Uriah zong si hi,’ na ci ding hi,” a ci hi.
  </para>
  <para style="p">
    <verse number="22" style="v"/>Tua ahih ciangin kamtaipa pai a, hong tungin a gen dinga Joab in a sawl thu khempeuh David kiangah gen hi.
  </para>
  <para style="p">
    <verse number="23" style="v"/>Kamtaipa in David kiangah, “Mite in kote hong zo thawhin gam lakah kote do dingin hong kuankhia uh hi; ahih hangin kote in kulh kongpi lutna dongah amaute ka not kik uh hi.
  </para>
  <para style="p">
    <verse number="24" style="v"/>Tua ciangin thal tawite in kulh tung panin na nasemte kap uh hi; kumpipa’ nasem pawlkhat si hi; Hit mi na nasempa Uriah zong si hi,” a ci hi.
  </para>
  <para style="p">
    <verse number="25" style="v"/>David in kamtaipa kiangah, “Joab kiangah hih bangin gen in, ‘Hih thu hangin nangmah kilungkhamsak kei in, bang hang hiam cih leh namsau in koi lai panin hong vat ding cih a kimatheih lo mah ahi hi; khuapi na simna khauhsak in la, lawnthal in,” na ci ding hi. Amah hanthawn in,” a ci hi.
  </para>
  <para style="p">
    <verse number="26" style="v"/>Uriah’ zi in a pasal Uriah a sihna thu a zak ciangin a pasal hangin kap hi.
  </para>
  <para style="p">
    <verse number="27" style="v"/>A kahna a ven’ ciangin David in mi sawlin ama inn-ah tua nu la sak a, tua nu in ama zi suak in, amah tawh tapa khat nei hi. Ahih hangin David gamtatna tua thu in Topa lungkim lo sak hi.
  </para>
  <chapter number="12" style="c"/>
  <para style="p">
    <verse number="1" style="v"/>Tua ciangin Topa in David kiangah kamsang Nathan sawl hi. Amah hong pai-in ama kiangah, “Khuapi khat sungah mi nih om a, khat hau-in a khat zawng hi.
  </para>
  <para style="p">
    <verse number="2" style="v"/>A haupa in tuuhon leh bawnghon tampi nei hi;
  </para>
  <para style="p">
    <verse number="3" style="v"/>ahih hangin a zawngpa in bangmah nei lo a, a leisa tuuno a nu khat nei hi. Amah in tua tuuno khoi a, amah leh a tate tawh khang khawm hi; ama an ne-in a hai panin dawn a, ama ang sungah lum hi, ama adingin tanu tawh kibang hi.
  </para>
  <para style="p">
    <verse number="4" style="v"/>Tu-in mi haupa’ inn-ah zin khat hong tung a, amah in a tuuhon ahi a, a bawnghon pan ahi zongin ama kiangah a tung khualzinpa’ adingin a gawh ding la nuam loin mi zawngpa’ tuuno laksak a, ama kianga a tung mipa adingin gawhsak hi,” a ci hi.
  </para>
  <para style="p">
    <verse number="5" style="v"/>Tua ciangin tua mipa tungah David’ hehna nakpi takin so hi; amah in Nathan kiangah, “Topa in a nungta ahih mah bangin hih banga a gamta mipa a sih ding kilawm hi;
  </para>
  <para style="p">
    <verse number="6" style="v"/>amah hih bangin gamta a, amah in hehpihna nei lo ahih manin a tuuno a zah li-in loh ding hi,” a ci hi.
  </para>
  <para style="p">
    <verse number="7" style="v"/>Nathan in David kiangah, “Nangmah in tua mipa na hi hi! Israelte Pasian, Topa in hih bangin ci hi, ‘Israelte tungah kumpi-in nang sathau hong nilhin Saul’ khut sung panin nang kong honkhia hi;
  </para>
  <para style="p">
    <verse number="8" style="v"/>keimah in na topa’ inn leh na topa’ zite na ang sungah kong pia a, Israel leh Judah mite nang kong pia hi; hihte tawmlua ahih leh tua zah mah kong piak beh ding hi.
  </para>
  <para style="p">
    <verse number="9" style="v"/>Ama muhna-ah a sia gamta dingin bang hangin Topa’ thu simmawh na hi hiam? Nangmah in Hit mi Uriah namsau tawh vatin, ama’ zi nangma zi dingin na la a, Ammon mite namsau tawh amah na that khin hi.
  </para>
  <para style="p">
    <verse number="10" style="v"/>Tua ahih ciangin tu-in nangmah in kei hong simmawhin Hit mi Uriah’ zi nangma zi dingin la khin na hih manin na inn sungah namsau tawh kidona veng ngei lo ding hi,’ ci hi.
  </para>
  <para style="p">
    <verse number="11" style="v"/>Topa in hih bangin ci hi, ‘En in, keimah in nangma inn sung panin nangmah langah siatna ka khangsak ding hi, na zite na muh-in la-in na vengpa tungah ka pia ding a, amah in sun nitaang sungah na zite luppih ding hi
  </para>
  <para style="p">
    <verse number="12" style="v"/>Bang hang hiam cih leh nangmah in a simthamin na hih hi; ahih hangin keimah in Israelte khempeuh muh dingin suntangpi-in ka hih ding hi,’ ci hi,” a ci hi.
  </para>
  <para style="p">
    <verse number="13" style="v"/>David in Nathan kiangah, “Topa tungah ka khial khin hi,” a ci hi. Tua ciangin Nathan in David kiangah, “Topa in zong na khialhna koihkhia zo hi; nang na si kei ding hi.
  </para>
  <para style="p">
    <verse number="14" style="v"/>Ahi zongin, hih bang gamtatna tawh Topa thusim peuhmah lo na hih manin nang sungpan hong piang naungek si ding hi,” a ci hi.
  </para>
  <para style="p">
    <verse number="15" style="v"/>Tua ciangin Nathan a inn-ah ciah hi.
  </para>
  <para style="p">
    <verse number="16" style="v"/>Tua ahih ciangin David in naungek adingin Pasian tungah thum hi; David in an tangin pai-in zan tawntung lei lakah lum hi.
  </para>
  <para style="p">
    <verse number="17" style="v"/>Tua ciangin lei lak panin a phong dingin a inn sung upate ama kiangah ding uh hi; ahih hangin amah tho lo a, amaute tawh an zong ne lo hi.
  </para>
  <para style="p">
    <verse number="18" style="v"/>A ni sagih ni-in naungek si hi. Ama kiangah, naungek si hi, ci-in a gen ding uh David’ nasemte lau uh hi; bang hang hiam cih leh amaute in, ‘En un, naungek a hin’ lai-in amah i hopih a, amah in i thu hong ngai lo hi; tua ahih ciangin bangci-in ama kiangah naungek si, ci ngam ding i hi hiam? Amahmah kisusia kha ding hi,” a ci uh hi.
  </para>
  <para style="p">
    <verse number="19" style="v"/>Ahih hangin ama nasemte a kihuauna uh David in a muh ciangin naungek si hi, ci-in David in thei hi; tua ciangin David in a nasemte kiangah, “Naungek si ahi hiam?” a ci hi. Amaute in, “Amah si hi,” a ci uh hi.
  </para>
  <para style="p">
    <verse number="20" style="v"/>Tua ciangin David lei lak panin tho-in kisil a, sathau nilhin a puante khek hi; tua ciangin Topa’ inn-ah pai-in bia hi; tua ciangin ama inn-ah pai hi; an a nget ciangin amaute in a mai-ah lui uh a, amah in ne hi.
  </para>
  <para style="p">
    <verse number="21" style="v"/>Tua ciangin a nasemte in ama kiangah, “Hih banga na gamtatna a bangci ahi hiam? Naungek a hin’ lai-in an tangin na kap hi; ahih hangin naungek a sih ciangin tho-in an na ne hi,” a ci uh hi.
  </para>
  <para style="p">
    <verse number="22" style="v"/>Amah in, “Naungek a hin’ lai-in an tangin ka kap hi; bang hang hiam cih leh, “Naungek a hin’ nadingin Topa in kei hong hehpih ding hiam hong hehpih lo ding hiam cih kua in thei ahi hiam?” ka ci hi.
  </para>
  <para style="p">
    <verse number="23" style="v"/>Ahih hangin tu-in amah si hi; bang hangin an tang ding ka hi hiam? Amah la kik thei ding ka hi hiam? Ama kiangah kei ka pai ding a, ahih hangin kei kiangah amah hong kik lo ding hi,” a ci hi.
  </para>
  <para style="p">
    <verse number="24" style="v"/>Tua ciangin David in a zi Bathsheba hehnem a, ama kiangah pai-in amah tawh lum khawm hi; tua nu in tapa khat nei a, amah in a min Solomon phuak hi. Topa in tua naupang it ahih manin,
  </para>
  <para style="p">
    <verse number="25" style="v"/>kamsangpa Nathan tung tawnin thu puak hi; Topa’ itna hangin ama min Jedidiah a phuah ding gensak hi.
  </para>
  <para style="p">
    <verse number="26" style="v"/>Tu-in Joab in Ammon khuapi Rabbah simin a khuapi tuikhuk la hi.
  </para>
  <para style="p">
    <verse number="27" style="v"/>Joab in David kiangah kamtaite sawlin, “Rabbah khuapi ka sim a, a khuapi tuikhuk ka la khin hi.
  </para>
  <para style="p">
    <verse number="28" style="v"/>Tua ahih ciangin tu-in mi a om lai teng kaikhawm in la, khuapi langah phual satin khuapi la in; tua hi kei leh keimah in khuapi la-in keima min pua kha ding hi,” a ci hi.
  </para>
  <para style="p">
    <verse number="29" style="v"/>Tua ahih ciangin David in mi khempeuh kaikhawmin Rabbah-ah pai a, tua khuapi do-in la hi.
  </para>
  <para style="p">
    <verse number="30" style="v"/>Tua ciangin amah in amau’ kumpipa’ kumpilukhu a lu tung panin la hi; kumpilukhu a gihna in kham talen khat hi a, a sungah suangmanpha khat om hi; tua lukhu David’ lu tungah kikoih hi. Tua ciangin amah in khuapi sunga van kinusiate, tampi tak paikhiatpih hi.
  </para>
  <para style="p">
    <verse number="31" style="v"/>Amah in a sunga om mite paikhiatpihin sing-atnate leh tuzumte leh heite tawh na a sem dingin koih a, leisek sekna-ah amaute nasem sak hi; tua bangin Ammon mite’ khuapi khempeuh ah hih hi. Tua ciangin David leh mi khempeuh Jerusalem ah ciah uh hi.
  </para>
  <chapter number="13" style="c"/>
  <para style="p">
    <verse number="1" style="v"/>Tu-in David’ tapa Absalom in Tamar min nei sanggam numei mel hoih khat nei hi; tawlkhat khit ciangin David’ tapa Amnon in tua nu ngai hi.
  </para>
  <para style="p">
    <verse number="2" style="v"/>Amnon gim mahmah ahih manin a sanggamnu Tamar’ hangin amahmah kicinasak hi; bang hang hiam cih leh amah nungak hi a, Ammon in tuanu ahih theih nading om theih tuak lo hi.
  </para>
  <para style="p">
    <verse number="3" style="v"/>Ahih hangin Amnon in David’ sanggampa Shimeah’ tapa Jonadab min nei lawmpa khat nei hi; Jonadab in mi tei mahmah khat ahi hi:
  </para>
  <para style="p">
    <verse number="4" style="v"/>Amah in ama kiangah, “Kumpipa’ tapa aw, bang hangin zingsang khat khit zingsang khat thakiam semsem na hi hiam? Kei kiangah hong gen lo ding na hi hiam?” a ci hi. Amnon in ama kiangah, “Ka sanggampa Absalom’ sanggamnu Tamar ka ngai hi,” a ci hi.
  </para>
  <para style="p">
    <verse number="5" style="v"/>Jonadab in ama kiangah, “Na lupna tungah lum in la, a cina kineih in; nangmah en dingin na pa hong pai ciangin ama kiangah, “Keimah in mu-in ama khut panin an ka nek theih nadingin ka sanggamnu Tamar hong paisak in, an nek ding hong pia sak in la, ka muhna ah an hong bawlsak in,’ ci in,” a ci hi.
  </para>
  <para style="p">
    <verse number="6" style="v"/>Tua ahih ciangin Amnon lumin a cina kineih hi; amah en dingin kumpipa a pai ciangin Amnon in kumpipa kiangah, “Ama khut panin ka nek theih nadingin ka sanggamnu Tamar hong pai sakin mohpheng nih khawng na bawlsak nading kong thum hi,” a ci hi.
  </para>
  <para style="p">
    <verse number="7" style="v"/>Tua ciangin David in inn-a Tamar kiangah mi sawlin, “Na sanggampa Amnon’ inn-ah pai-in ama ading an bawl in,” ci sak hi.
  </para>
  <para style="p">
    <verse number="8" style="v"/>Tua ahih ciangin a sanggampa Amnon lum-a a omna mun a inn-ah Tamar pai hi. Amah in annel lom la-in meek a, ama muhna-ah mohphengte bawlin em hi.
  </para>
  <para style="p">
    <verse number="9" style="v"/>Tua ciangin amah in sikbeldai la-in ama mai-ah sungkhia a, ahih hangin amah in ne nuam lo hi. Tua ciangin Amnon in, “Kei kiang panin mi khempeuh sawlkhia in,” a ci hi. Tua ahih ciangin ama kiang panin mi khempeuh paikhia hi.
  </para>
  <para style="p">
    <verse number="10" style="v"/>Tua ciangin Amnon in Tamar kiangah, “Na khut panin ka nek theih nadingin inndei sungah an hong paipih in,” a ci hi. Tamar in a bawlsa mohphengte la-in inndei sung a sanggampa Amnon kiangah paipih hi.
  </para>
  <para style="p">
    <verse number="11" style="v"/>Ahih hangin amah in nek dingin ama kiang nai-ah a paipih ciangin, amah in tua numei lenin ama kiangah, “Hong pai in, kei tawh hong lum in, ka sanggamnu aw,” a ci hi.
  </para>
  <para style="p">
    <verse number="12" style="v"/>Amah in dawngin, “Hi lo hi, ka sanggam pa aw, kei hong thatang hih kei in; bang hang hiam cih leh Israelte sungah tua bang kihih lo hi; hih bang hai luatna gamta kei in.
  </para>
  <para style="p">
    <verse number="13" style="v"/>Keimah in ka maizumna koi-ah seelcip thei ding ka hi hiam? Nang zong, Israelte sungah mihai luate khat bang na hi ding hi. Tua ahih ciangin tu-in kong thum hi, kumpipa kiangah gen in; bang hang hiam cih leh amah in nang adingin kei hong khaktan lo ding hi,” a ci hi.
  </para>
  <para style="p">
    <verse number="14" style="v"/>Ahih hangin amah in a thugen ngai lo hi; amah sangin hatzaw ahih manin thatanghat thu tawh hihin amah luppih hi.
  </para>
  <para style="p">
    <verse number="15" style="v"/>Tua ciangin Amnon in nakpi takin amah mudah hi; amah a muhdahna in amah a itnasa sangin lianzaw hi. Tua ciangin Amnon in ama kiangah, “Ding in, paikhia in,” a ci hi.
  </para>
  <para style="p">
    <verse number="16" style="v"/>Ahih hangin numei in ama kiangah, “Hilo hi, ka sanggampa aw; bang hang hiam cih leh kei nong sawlkhiatna in kei tungah nong hihsa thu sangin lianzaw hi,” a ci hi. Ahih hangin a thu ngai lo hi.
  </para>
  <para style="p">
    <verse number="17" style="v"/>Amah in a na a sepsak tangvalpa samin, “Ka omna panin hih numei koihkhia in la, ama nungah kongkhak kalh in,” a ci hi.
  </para>
  <para style="p">
    <verse number="18" style="v"/>Tua nu in puantualpi ban nei khat silh hi; bang hang hiam cih leh kumpipa tanute in tua bangin puansilh hi. Tua ahih ciangin a nasempa in tua nu koihkhia-in ama nungah kongkhak kalh hi.
  </para>
  <para style="p">
    <verse number="19" style="v"/>Tua ciangin Tamar in a lu tungah vut koihin ama silh puantualpi bansau balkek hi; tua ciangin a lutungah a khut koihin paikhia a, a pai kawmin a gingin kap hi.
  </para>
  <para style="p">
    <verse number="20" style="v"/>Tua ciangin a sanggampa Absalom in ama kiangah, “Na sanggampa Amnon in nang hong bawlsia ahi hiam? Bangbang hita leh kilungnuamsak in, ka sanggamnu aw; amah in na sanggampa ahi hi; hih thu na lungsim ah koih kei in,” a ci hi. Tua ahih ciangin a sanggampa Absalom’ inn-ah Tamar a dah numei-in om hi.
  </para>
  <para style="p">
    <verse number="21" style="v"/>Kumpi David in hih thute khempeuh a zak ciangin heh mahmah hi.
  </para>
  <para style="p">
    <verse number="22" style="v"/>Ahih hangin Absalom in Amnon kiangah a pha ahi a, a sia ahi zongin bangmah gen lo hi; bang hang hiam cih leh amah in a sanggamnu Tamar thatanghat thu tawh hih ahih manin Absalom in Amnon mudah hi.
  </para>
  <para style="p">
    <verse number="23" style="v"/>Kum nih bit khit ciangin Absalom in Efraim nai-a om Baalhazor-ah tuumul mette khawm a, Absalom in kumpipa’ tapate khempeuh sam hi.
  </para>
  <para style="p">
    <verse number="24" style="v"/>Tua ciangin kumpipa kiangah Absalom hong pai-in, “En in, na nasempa in tuumul mette khawm hi; kumpipa leh a nasemte na nasempa tawh nong pai ding kong thum hi,” a ci hi.
  </para>
  <para style="p">
    <verse number="25" style="v"/>Ahih hangin kumpipa in Absalom kiangah, “Hilo hi, ka tapa aw, i vekpi-in pai kei ni, pai lehang kote in nang adingin vangik ka hi kha ding uh hi.” a ci hi. Amah in ci teitei a, ahih hangin amah pai nuam loin ama thupha a tungah pia hi.
  </para>
  <para style="p">
    <verse number="26" style="v"/>Tua ciangin Absalom in, “Tua bang hi lo ding ahih leh, ka sanggampa Amnon kote tawh nong paisak ding kong thum hi,” a ci hi. Tua ciangin kumpipa in ama kiangah, “Bang hangin nang tawh amah hong pai ding ahi hiam?” a ci hi.
  </para>
  <para style="p">
    <verse number="27" style="v"/>Ahih hangin Absalom in Amnon leh kumpipa’ tapate khempeuh amah tawh a paisak mateng ci teitei hi.
  </para>
  <para style="p">
    <verse number="28" style="v"/>Tua ciangin Absalom in a nasemte thu pia a, “Amnon’ lungsim leenggahzu tawh a lungnop ciangin ciamteh un la, note kiangah, ‘Amnon sat un,’ kong cih ciangin amah that un. Lau kei un; note thu hong pia khin hilo ka hi hiam? Hang un la, thahat un,” a ci hi.
  </para>
  <para style="p">
    <verse number="29" style="v"/>Tua ahih ciangin Absalom’ nasemte in Absalom’ thupiaksa bangin Amnon hih uh hi. Tua ciangin kumpipa’ tapate khempeuh ding-in a la tung ciat uh ah tuangin tai uh hi.
  </para>
  <para style="p">
    <verse number="30" style="v"/>Amaute lamkal-ah a om lai takin David kiangah thu tung a, “Absalom in kumpipa’ tapate khempeuh that a, khat beek siit lo hi,” kici hi.
  </para>
  <para style="p">
    <verse number="31" style="v"/>Tua ciangin kumpipa ding a, a puante balkeekin lei lakah lum hi; a kianga ding a nasemte khempeuh in a puan uh balkek uh hi.
  </para>
  <para style="p">
    <verse number="32" style="v"/>Ahih hangin David sanggampa Shimeah’ tapa Jonadab in, “Amaute in kumpipa’ tapa tangvalte khempeuh that hi, ci-in ka topa in ngaihsun kei in; bang hang hiam cih leh Amnon bek si hi, amah in a sanggamnu Tamar thatanghat thu tawh a hih ni-a kipanin Absalom’ thupiakna tawh hih thu a kisehkhol ahi hi.
  </para>
  <para style="p">
    <verse number="33" style="v"/>Tua ahih ciangin kumpipa’ tapate khempeuh si hi, ci-in topa in ngaihsunin lungsim-ah koih kei in; bang hang hiam cih leh Amnon bek si hi,” a ci hi.
  </para>
  <para style="p">
    <verse number="34" style="v"/>Ahih hangin Absalom tai hi. Tua ciangin galvil tangvalpa in a lu sang sakin khuadak a, en in, mual pang nai Horonaim lampi panin mi tampi hong pai hi.
  </para>
  <para style="p">
    <verse number="35" style="v"/>Jonadab in kumpipa kiangah, “En in, kumpipa’ tapate hong tung zo hi; na nasempa’ gen bangin hong piang hi,” a ci hi.
  </para>
  <para style="p">
    <verse number="36" style="v"/>Amah in a thugen a man khit phetin, en in, kumpipa’ tapate hong tungin hong kap uh hi; tua ciangin kumpipa zong a nasemte khempeuh tawh nakpi takin kap uh hi.
  </para>
  <para style="p">
    <verse number="37" style="v"/>Ahih hangin Absalom tai-in Geshur kumpipa a Ammihud tapa Talmai kiangah pai hi. Ni khat khit ni khat David a tapa’ hangin thum hi.
  </para>
  <para style="p">
    <verse number="38" style="v"/>Tua ahih ciangin Absalom tai-in Geshur kiangah pai a, tua lai-ah kum thum sung om hi.
  </para>
  <para style="p">
    <verse number="39" style="v"/>Tua ciangin kumpipa in Absalom ngai-in hong mahmah hi; bang hang hiam cih leh amah si hi, ci-in thei khin ahih manin Amnon thu-ah kihehnem hi.
  </para>
  <chapter number="14" style="c"/>
  <para style="p">
    <verse number="1" style="v"/>Tu-in Zeru-iah’ tapa Joab in kumpipa in Absalom a ngaihna thu phawk hi.
  </para>
  <para style="p">
    <verse number="2" style="v"/>Tua ciangin Joab in Tekoa-ah mi sawlin tua panin numei pil khat la-in ama kiangah, “A thuum mi bangin kineih in la, thuumna puante silh in; nangmah in sathau nilh kei in la, misi hangin ni tampi a thuum khin numei bangin gamta in;
  </para>
  <para style="p">
    <verse number="3" style="v"/>tua ciangin kumpipa kiangah pai in la, hih bangin ama kiangah thugen in,” a ci hi. Tua ahih ciangin Joab in ama gen ding thute a hilh hi.
  </para>
  <para style="p">
    <verse number="4" style="v"/>Tekoa numei kumpipa kiangah a pai ciangin lei-ah mai pukin zahtakna bawl a, “Hong huh in, Aw kumpipa,” a ci hi.
  </para>
  <para style="p">
    <verse number="5" style="v"/>Tua ciangin kumpipa in ama kiangah, “Na lungkhamna bang ahi hiam?” a ci hi. Amah in dawngin, “Kalai, meigong numei khat ka hi hi; ka pasal si hi.
  </para>
  <para style="p">
    <verse number="6" style="v"/>Na nasemnu in tapa nih nei a, lo sungah amaute khat leh khat kitawng uh hi. Amaute a khen ding kuamah om lo a, khat in a khatpa satin that hi.
  </para>
  <para style="p">
    <verse number="7" style="v"/>Tu-in ka beh buppi na nasemnu’ langah hong pang uh a, amaute in, ‘Ama thah a sanggampa’ nuntakna tangin amah ka thah theih nadingun a sanggampa a sat mipa hong pia in,’ hong ci uh hi; tua bangin amaute in innluahpa zong susia ding uh hi. Tua bangin amaute in a om lai ka lametna-pa beisakin leitungah ka pasal’ suan-le-khak a suakta omsak lo ding uh hi,” a ci hi.
  </para>
  <para style="p">
    <verse number="8" style="v"/>Tua ciangin kumpipa in numei kiangah, “Na inn-ah ciah in, nang tawh kisai-in thu ka pia ding hi,” a ci hi.
  </para>
  <para style="p">
    <verse number="9" style="v"/>Tua ciangin Tekoa numei in kumpipa kiangah, “Ka to kumpipa aw, keima tung leh ka innkuan tungah mawhna om ta hen; kumpipa leh a tokhom mawhpeng ta hen,” a ci hi.
  </para>
  <para style="p">
    <verse number="10" style="v"/>Kumpipa in, “Nang tungah mi khatpeuh in thu khatpeuh hong gen leh kei kiangah amah hong paipih in, amah in nang hong su kik ngei nawn lo ding hi,” a ci hi.
  </para>
  <para style="p">
    <verse number="11" style="v"/>Tua ciangin amah in, “Phulapa in that nawn loin, ka tapa a kisuksiat loh nadingin kumpipa in Topa na Pasian tungah na kiciam ding kong thum hi,” a ci hi. Amah in, “Topa in a nungta ahih mah bangin, na tapa’ samzang khat zong lei-ah kia lo ding hi,” ci-in a kiciam hi.
  </para>
  <para style="p">
    <verse number="12" style="v"/>Tua ciangin numei in, “Ka to kumpipa tungah na nasemnu kam khat gensak in, ci-in kong thum hi,” a ci hi. Amah in, “Gen in,” a ci hi.
  </para>
  <para style="p">
    <verse number="13" style="v"/>Tua ciangin numei in, “Tua ahih leh bang hangin Pasian’ mite’ langah tua bang na hih sawm na hi hiam? Bang hang hiam cih leh hih bang lungsim khentatna na piakna-ah kumpipa in a hawlkhiatpa innah a paipih loh lai teng kumpipa amahmah mawh kipia ahi hi.
  </para>
  <para style="p">
    <verse number="14" style="v"/>Eite khempeuh i si ding hi, a kikhawm kik thei lo lei lakah a bua tui tawh i kibang hi; ahih hangin a hawlkhiatpa a kipuasehin a koih loh nadingin lampi a zong mipa’ nuntakna Pasian in lakhia lo ding hi.
  </para>
  <para style="p">
    <verse number="15" style="v"/>Mite in kei hong lausak ahih manin tu-in ka to kumpipa kiangah hih thu gen dingin kong pai hi; na nasemnu in, “Kumpipa kiangah thu ka gen ding hi; kumpipa in a nasemnu’ nget na sem kha ding hi.
  </para>
  <para style="p">
    <verse number="16" style="v"/>Bang hang hiam cih leh kumpipa in za-in, Pasian gamh panin kei leh ka tapa hong susia khawm ding mipa’ khut panin a nasemnu honkhia ding hi,’ ci-in ngaihsun hi.
  </para>
  <para style="p">
    <verse number="17" style="v"/>Na nasemnu in, ‘Ka to kumpipa’ kammal in nopsakna hong pia ding hi,’ ci-in ngaihsun hi; bang hang hiam cih leh ka to kumpipa in a pha leh a sia a khen thei dingin Pasian’ vantungmi tawh kibang hi. Topa na Pasian in nang tawh hong om ta hen!” a ci hi.
  </para>
  <para style="p">
    <verse number="18" style="v"/>Tua ciangin kumpipa in numei dawngin, “Nang kong dot peuhpeuh hong im kei in,” a ci hi. Numei in, “Ka to kumpipa in gen hen,” a ci hi.
  </para>
  <para style="p">
    <verse number="19" style="v"/>Kumpipa in, “Hih thu khempeuh ah Joab’ vaihawmna tawh nang hong pai na hi hiam?” a ci hi. Numei in dawngin, “Nang in a nungta taktak na hih mah bangin, ka to kumpipa aw, ka to kumpipa’ gensa khat peuhpeuh panin tak lamah ahi a, vei lamah ahi zongin mi khat pial thei lo hi. Kei hong sawlpa in na sempa Joab ahi hi; nasemnu’ kam sungah hih thute a guangpa in amah ahi hi.
  </para>
  <para style="p">
    <verse number="20" style="v"/>Na thu paizia khek nadingin na nasempa Joab in hih thu hih hi. Ahih hangin ka topa in leitunga om na khempeuh theih nadingin Pasian’ vantungmi pilna tawh a kibang pilna nei hi,” a ci hi.
  </para>
  <para style="p">
    <verse number="21" style="v"/>Tua ciangin kumpipa in Joab kiangah, “Tu-in en in, hih thu kong pia hi; pai in, tangvalpa Absalom hong ciahpih kik in,” a ci hi.
  </para>
  <para style="p">
    <verse number="22" style="v"/>Tua ciangin Joab lei-ah maipuk suk a, zahtakna bawlin kumpipa thupha pia hi; tua ciangin Joab in, “Kumpipa in a nasempa’ ngetna a piakna-ah, tu ni-in ka to kumpipa nangma muhna-ah maipha ka muhna na nasempa in thei hi,” a ci hi.
  </para>
  <para style="p">
    <verse number="23" style="v"/>Tua ahih ciangin Joab ding-in Geshur-ah pai a, Jerusalem ah Absalom ciahpih hi.
  </para>
  <para style="p">
    <verse number="24" style="v"/>Tua ciangin kumpipa in, “Ama inn-ah amah tuam ten’ sak in; amah keima omna-ah hong pai lo ding hi,” a ci hi. Tua ahih ciangin Absalom ama inn-ah tuam ten’in kumpipa’ omna-ah pai lo hi.
  </para>
  <para style="p">
    <verse number="25" style="v"/>Tu-in Israelte khempeuh sungah a mel hoihna hangin Absalom bangin tua zahin phat ding kuamah om lo hi; a khe nuai-a kipan a lu zang dongin ama tungah pauban’na om lo hi.
  </para>
  <para style="p">
    <verse number="26" style="v"/>Amah in a sam a met ciangin (bang hang hiam cih leh kum bei simin amah in met zel hi; a sam a gih ciangin amah in met hi), amah in a sam tawikhai a, kumpipa’ gik tehna-in shekel zanih gik hi.
  </para>
  <para style="p">
    <verse number="27" style="v"/>Absalom’ sung pan tapa thum, leh a min Tamar ahi, ta numei khat suak hi; tua nu in numei mel hoih mahmah khat ahi hi.
  </para>
  <para style="p">
    <verse number="28" style="v"/>Tua ahih ciangin kumpipa’ omna ah pai loin Absalom kum nih bit Jerusalem ah teeng hi.
  </para>
  <para style="p">
    <verse number="29" style="v"/>Tua ciangin kumpipa kianga sawl dingin Absalom in Joab samsak hi; ahih hangin ama kiangah Joab hong pai lo hi. Amah in a nihveina sawl a, ahih hangin Joab hong pai lo veve hi.
  </para>
  <para style="p">
    <verse number="30" style="v"/>Tua ciangin amah in a nasemte kiangah, “En un, Joab’ lo in keima aa zom hi a, tua lai-ah amah in mangbuhham nei hi; pai un la mei tawh hal un,” a ci hi. Tua ahih ciangin Absalom’ nasemte in a lo mei tawh hal uh hi.
  </para>
  <para style="p">
    <verse number="31" style="v"/>Tua ciangin Joab ding-in Absalom kiang ama inn-ah pai a, ama kiangah, “Bang hangin na nasemte in mei tawh ka lo hong halsak ahi uh hiam?” a ci hi.
  </para>
  <para style="p">
    <verse number="32" style="v"/>Absalom in Joab dawngin, “En in, nang kiangah thu kong puak a, ‘Kumpipa kiangah nang hong sawlin, “Bang hangin Geshur panin hong pai ka hi hiam? Tua lai-ah om lai leng kei adingin hoihzaw ding hi,” ci-in a va dong dingin hih lai-ah nong pai nading kong gen hi. Tua ahih ciangin tu-in kumpipa omna-ah kei hong paisak in; kei tungah mawhna a om leh amah hong that sak in,’ ka ci hi.” a ci hi.
  </para>
  <para style="p">
    <verse number="33" style="v"/>Tua ciangin kumpipa kiangah Joab pai-in ama kiangah gen hi; tua ciangin amah in Absalom sam hi. Tua ahih ciangin amah kumpipa kiangah hong pai a, a mai lei ngatin kumpipa’ mai-ah kun hi; tua ciangin kumpipa in Absalom nam hi.
  </para>
  <chapter number="15" style="c"/>
  <para style="p">
    <verse number="1" style="v"/>Hih hun khit ciangin Absalom in leeng khat leh sakolte, leh ama mai-ah a tai ding mi sawmnga la hi.
  </para>
  <para style="p">
    <verse number="2" style="v"/>Absalom tho baihin kulh kongpi lamgei-ah tu zel hi: mi khatpeuh in thu khen sak dingin kumpipa mai-ah pai nading thu a neih ciangin Absalom in amah samin “Koi lai khuapi pan na hi hiam?” a ci hi. Amah in, “Na nasempa in Israelte sungah tua minam tua khua hi,” a cih ciangin
  </para>
  <para style="p">
    <verse number="3" style="v"/>Absalom in ama kiangah, “Thei in, na thugente hoihin man hi; ahih hangin na thu a khen dingin kumpipa in a koih mi om lo hi,” a ci hi.
  </para>
  <para style="p">
    <verse number="4" style="v"/>Tham loin Absalom in, “Gam sungah kei thukhen hi leng! Thu ahi a, a hang khat peuhpeuh ahi zongin a nei mi peuhmah kei kiangah hong pai ding a, keimah in ama tungah thu a tangin ka khen ding hi,” a ci lai hi.
  </para>
  <para style="p">
    <verse number="5" style="v"/>Ama tungah zahtakna bawl dingin mi khat a nai-ah hong pai peuhmah ciangin amah in a khut zan a, amah lenin nam hi.
  </para>
  <para style="p">
    <verse number="6" style="v"/>Tua bangin Absalom in kumpipa kiangah thu khen sak dingin hong pai Israelte khempeuh tungah hih hi; tua ahih ciangin Absalom in Israel mite’ lungsim na zo hi.
  </para>
  <para style="p">
    <verse number="7" style="v"/>Kum li a cin’ ciangin Absalom in kumpipa kiangah, “Kei hong pai sak in la, Topa tungah ka ciamsa ka thuciam, Hebron-ah hong pia sak in, ci-in kong thum hi.
  </para>
  <para style="p">
    <verse number="8" style="v"/>Bang hang hiam cih leh Aram gam Geshur-ah ka om lai takin na nasempa in thuciam khat kiciam a, ‘Topa in Jerusalem ah kei hong paipih kik taktak leh Topa tungah biakna ka pia ding hi,’ ka ci hi,” a ci hi.
  </para>
  <para style="p">
    <verse number="9" style="v"/>Kumpipa in ama kiangah, “Nuam takin pai in,” a ci hi. Tua ahih ciangin amah ding-in Hebron-ah pai hi.
  </para>
  <para style="p">
    <verse number="10" style="v"/>Ahih hangin Absalom in a simtham-a kamtaite Israel minam khempeuh kiangah sawl a, “Peengkul awging na zak phetun, ‘Absalom in Hebron-ah kumpi hi!’ ci un,” a ci hi.
  </para>
  <para style="p">
    <verse number="11" style="v"/>A kisam mi zanihte Jerusalem panin Absalom tawh pai uh a, amaute lungsim hoih tawh pai uh a, bangmah thei lo uh hi.
  </para>
  <para style="p">
    <verse number="12" style="v"/>Absalom in biaknate a piak lai takin David’ thu-lam-lakpa’ Giloh mi Ahithofel, ama khuapi Giloh panin sam sak hi. Tua ciangin sawmsimna hong hat semsem a, Absalom tawh a om mite kibehlaplap hi.
  </para>
  <para style="p">
    <verse number="13" style="v"/>Tua ciangin kamtai khat David kiangah hong pai-in “Israel mite’ lungsim Absalom’ lamah pai khin hi,” ci-in gen hi.
  </para>
  <para style="p">
    <verse number="14" style="v"/>Tua ciangin David in Jerusalem ah amah tawh a om a nasemte khempeuh kiangah, “Ding un, tai ni; tua hi kei leh Absalom’ kiang panin eite’ suahtak nading om lo ding hi; manlangin pai ni, tua hi kei leh amah in eite hong pha pak ding a, eite tungah siatna hong tung sakin namsau tawh khuapi hong vat ding uh hi,” a ci hi.
  </para>
  <para style="p">
    <verse number="15" style="v"/>Tua ciangin kumpipa’ nasemte in kumpipa kiangah, “En in, ka to kumpipa in na khensat peuhpeuh a sem dingin na nasemte kiging hi,” a ci uh hi.
  </para>
  <para style="p">
    <verse number="16" style="v"/>Tua ahih ciangin kumpipa paikhia a, ama innkuan khempeuh in ama nung zui uh hi. Kumpipa in inn kem dingin zineu sawm nusia hi.
  </para>
  <para style="p">
    <verse number="17" style="v"/>Tua ciangin kumpipa paikhia a, mi khempeuh in ama nung zui uh hi; tua ciangin inn tawpna-ah amaute khawl uh hi.
  </para>
  <para style="p">
    <verse number="18" style="v"/>Tua ciangin a nasemte khempeuh in amah nawkin pai uh hi; tua ciangin Khereth mi khempeuh, Peleth mi khempeuh, leh Gath panin amah a zui Gath mi zagukte khempeuh, kumpipa mai nawkin paisuak uh hi.
  </para>
  <para style="p">
    <verse number="19" style="v"/>Tua ciangin kumpipa in Gath mi Ittai kiangah, “Bang hangin nang zong ko tawh hong pai na hi hiam? Ciahkik in la, kumpipa tawh om in; bang hang hiam cih leh nangmah in gamdang mi na hi a, na inn panin gamdang ah a om zong na hi hi.
  </para>
  <para style="p">
    <verse number="20" style="v"/>Nangmah in zan ni-a hong pai bek na hi hi, koi lai munah kei pai ding cih theih lopi-in kote tawh a kawivak dingin nang hong bawl ding ka hi hiam? Ciahkik in, na sanggamte ciahpih in; Topa in itna kip leh thumanna nang tungah hong lak ta hen,” a ci hi.
  </para>
  <para style="p">
    <verse number="21" style="v"/>Ahih hangin Ittai in kumpipa dawngin, “Topa nungta-in, ka to kumpipa nungta ahih mah bangin, sih nading ahi a, hin’ nading ahi zongin ka to kumpipa a omna peuhpeuh-ah na nasempa om ding hi,” a ci hi.
  </para>
  <para style="p">
    <verse number="22" style="v"/>Tua ciangin David in Ittai kiangah, “Tua ahih leh pai in, paisuak in,” a ci hi. Tua ahih ciangin Gath mi Ittai, a mi khempeuh leh amah tawh a om a naupang khempeuh tawh paisuak hi.
  </para>
  <para style="p">
    <verse number="23" style="v"/>Tua ahih ciangin mi khempeuh a pai lai takin gamsung mi khempeuh a gingin kapkhia uh a, kumpipa in Kidron lui kantanin, mi khempeuh gamlak lamah paisuak uh hi.
  </para>
  <para style="p">
    <verse number="24" style="v"/>Tua ciangin Abiathar hong paito a, biakpiakna pia hi; en in, Zadok zong Levi mite khempeuh tawh hong pai-in Pasian’ thuciamna singkuang hong pua uh hi; mi khempeuh in khuapi a khen’ khit mateng amaute in Pasian’ thuciamna singkuang nga uh hi.
  </para>
  <para style="p">
    <verse number="25" style="v"/>Tua ciangin kumpipa in Zadok kiangah, “Pasian thuciamna singkuang khuapi sungah pua kik in. Topa’ maipha na muh nak leh, amah in kei hong paipih kikin amah leh a omna mun hong musak kik ding hi;
  </para>
  <para style="p">
    <verse number="26" style="v"/>ahih hangin amah in, ‘nang tungah lungkimna ka nei kei hi,’ hong cih leh, en in, hih lai-ah kei ka om hi, amah in hoih a sak bangin kei tungah hong hih hen,” a ci hi.
  </para>
  <para style="p">
    <verse number="27" style="v"/>Kumpipa in zong siampi Zadok kiangah, nang in thu-mu-pa hi lo na hi hiam? “En in, nuam takin nang leh Abiathar, na tapa nihte Ahima-az leh Abiathar’ tapa Jonathan tawh khuapi sungah ciahkik un.
  </para>
  <para style="p">
    <verse number="28" style="v"/>Thei in, keimah thu zasak dingin nang kiang panin thu hong tun’ mateng gamlak tui ngahmunte-ah ka ngak ding hi,” a ci hi.
  </para>
  <para style="p">
    <verse number="29" style="v"/>Tua ahih ciangin Zadok leh Abiathar in Pasian’ thuciamna singkuang Jerusalem ah puakik uh hi; amaute tua lai-ah om uh hi.
  </para>
  <para style="p">
    <verse number="30" style="v"/>Ahih hangin Oliv Mual tung kahtohna-ah David paito-in, khe guak leh lu tuamsa-in a pai kawmin kap hi; amah tawh a om mi khempeuh in a lu uh khuhin paito uh a, a pai kawmun kap uh hi.
  </para>
  <para style="p">
    <verse number="31" style="v"/>Tua ciangin David kiangah, “Ahithofel zong mi sawmsimte lakah Absalom tawh om hi,” ci-in kigen hi. Tua ciangin David in, “Topa aw, kong thum hi, Ahithofel’ thugente haina-in na heisak in,” a ci hi.
  </para>
  <para style="p">
    <verse number="32" style="v"/>Pasian a kibiakna mun mual dawnah David a tun’ ciangin, en in, Arkhi mi Hushai amah dawn dingin a puantungsilh balkeksa leh a lu tungah lei baang tawh hong pai hi.
  </para>
  <para style="p">
    <verse number="33" style="v"/>David in ama kiangah, “Nang in kei tawh hong paisuak lecin kei adingin vangik na hi ding hi,
  </para>
  <para style="p">
    <verse number="34" style="v"/>Ahih hangin khuapi sungah nang na ciahkik leh, Absalom kiangah, ‘Aw kumpipa, keimah in nangma nasem ka hi ding hi; hun beisa sungah na pa’ nasem ka hih mah bangin tu-in nangma nasem ka hi ding hi,’ ci lecin, Ahithofel thugente kei’ adingin na khaktan zo ding hi.
  </para>
  <para style="p">
    <verse number="35" style="v"/>Siampi Zadok leh Abiathar tua lai-ah nang tawh om hi lo ahi hiam? Tua ahih ciangin kumpipa’ inn pan na zak peuhpeuh siampi Zadok leh Abiathar kiangah gen in.
  </para>
  <para style="p">
    <verse number="36" style="v"/>En in, amau’ tapate gel, Zadok’ tapa Ahima-az, leh Abiathar’ tapa Jonathan, amaute tawh omkhawm hi; na zak peuhpeuh amaute’ tung tawnin kei tungah nong puak ding hi,” a ci hi.
  </para>
  <para style="p">
    <verse number="37" style="v"/>Tua ahih ciangin Jerusalem ah Absalom a lut lai takin David’ lawmpa Hushai khuapi sungah pai hi.
  </para>
  <chapter number="16" style="c"/>
  <para style="p">
    <verse number="1" style="v"/>David in mualdawn a khen’ khit tawmvei ciangin Mefibosheth nasempa Ziba in, anlum lum zanih, leenggah-phehkeu bawk zakhat, khuakhal singgah zakhat, leh leenggahzu savun um khat a pua van a kivawh la nih tawh amah na dawn hi.
  </para>
  <para style="p">
    <verse number="2" style="v"/>Tua ciangin kumpipa in Ziba kiangah, “Bang hangin hihte hong paipih na hi hiam?” a ci hi. Ziba in dawngin, “Late in kumpipa’ innkuante a tuan’ nading, anlum leh khuakhal singgah in tangvalte’ nek ding, leh leenggahzu in gamlakah a gimte’ dawn ding ahi hi,” a ci hi.
  </para>
  <para style="p">
    <verse number="3" style="v"/>Tua ciangin kumpipa in, “Na topa Saul’ tupa koi-ah om ahi hiam?” a ci hi. Ziba in kumpipa kiangah, “En in, amah Jerusalem ah om hi; bang hang hiam cih leh amah in, ‘Tu ni-in Israel mite in ka pu Saul’ kumpigam kei hong pia kik ding hi,’ ci hi,” a ci hi.
  </para>
  <para style="p">
    <verse number="4" style="v"/>Tua ciangin kumpipa in Ziba kiangah, “En in, Mefibosheth’ neihsa khempeuh tu-in nangma aa ahi hi,” a ci hi. Tua ciangin Ziba in, “Kei in nangma nasempa ka hi hi; ka to kumpipa nangma muhna-ah maipha hong musak tawntung in,” a ci hi.
  </para>
  <para style="p">
    <verse number="5" style="v"/>Bahurim-ah Kumpi David a tun’ ciangin Saul’ innsung innkuan mi, Gera’ tapa Shimei min nei mi khat hong paikhia hi; amah hong pai kawmin samsia tawntung hi.
  </para>
  <para style="p">
    <verse number="6" style="v"/>Amah in David leh Kumpi David nasemte khempeuh suang tawh deng hi; mi khempeuh leh mi thahatte khempeuh ama taklam leh veilamah om hi.
  </para>
  <para style="p">
    <verse number="7" style="v"/>Shimei in a samsiat kawmin, “Pai mang, pai mang, nang mi thatpa, bangmah man lo mipa!
  </para>
  <para style="p">
    <verse number="8" style="v"/>Ama tangin na uk Saul’ innkuante na thahna hangin Topa in nangma tungah hong thuk hi; Topa in na tapa Absalom’ tungah kumpigam pia khin ta hi. Thei in, na siatna nangma tungah hong tu hi; bang hang hiam cih leh nang in mi thatpa na hi hi,” a ci hi.
  </para>
  <para style="p">
    <verse number="9" style="v"/>Tua ciangin Zeru-iah’ tapa Abishai in kumpipa kiangah, “Bang hangin hih ui si a bang lel mi khat in ka to kumpipa samsia ding ahi hiam? Hong paisak in la, a lu hong tankhia sak in,” a ci hi.
  </para>
  <para style="p">
    <verse number="10" style="v"/>Ahih hangin kumpipa in, “No Zeru-iah’ tapate aw, note tawh bang kisai ahi hiam? Topa in ama kiangah, ‘David samsia in,’ a cihna hangin hong samsia ahih leh, ‘Bang hangin tua ci hih na hi hiam?’ kua in ci ding ahi hiam?” a ci hi.
  </para>
  <para style="p">
    <verse number="11" style="v"/>Tua ciangin David in Abishai leh a nasemte khempeuh kiangah, “En un, keima tapa mahmah in kei thah dingin hong zong hi; hih Benjamin mi in bangzahin tu-in hong zong zaw ding hiam! Ama thu-in omsak un, amah samsia sak un; bang hang hiam cih leh Topa in amah sawl hi.
  </para>
  <para style="p">
    <verse number="12" style="v"/>Topa in ka thuakna hong en-in, tu ni-a kei hong samsiatna hangin Topa in a hoih tawh kei hong thuk kha ding hi,” a ci hi.
  </para>
  <para style="p">
    <verse number="13" style="v"/>Tua ahih ciangin ama gal-khat mual pangah Shimei pai a, a pai kawmin samsia-in suangte tawh amah dengin leivui a theh lai takin David leh a mite lampi-ah paipai uh hi.
  </para>
  <para style="p">
    <verse number="14" style="v"/>Tua ciangin kumpipa leh amah tawh a om mi khempeuhte gim mahmahin Jordan tung uh hi; tua lai-ah amah kitawldamsak hi.
  </para>
  <para style="p">
    <verse number="15" style="v"/>Tu-in Absalom leh Israel mite khempeuh Jerusalem hong tung uh a, Ahithofel amah tawh om hi.
  </para>
  <para style="p">
    <verse number="16" style="v"/>Tua ciangin David lam a lakpa, Arkhi mi Hushai in Absalom kiangah hong tun’ ciangin, amah in Absalom kiangah, “Kumpipa khan’ sawt hen! Kumpipa khan’ sawt hen! a ci hi.
  </para>
  <para style="p">
    <verse number="17" style="v"/>Absalom in Hushai kiangah, “Hih in na lawmpa’ tungah na thumanna ahi hiam? Bang hangin na lawmpa tawh pai lo na hi hiam?” a ci hi.
  </para>
  <para style="p">
    <verse number="18" style="v"/>Hushai in Absalom kiangah, “Hi lo hi; Topa leh hih mite leh Israel mite khempeuh adingin a kiteel mipa’ aa ka hi ding a, amah tawh ka om ding hi.
  </para>
  <para style="p">
    <verse number="19" style="v"/>Tua banah, kua na sem ding ka hi hiam? Ama tapa hilo ding ahi hiam? Na pa’ na ka sep bangin nangma na ka sem ding hi,” a ci hi.
  </para>
  <para style="p">
    <verse number="20" style="v"/>Tua ciangin Absalom in Ahithofel kiangah, “Na ngaihsutna hong pia in; bang hih ding i hi hiam?” a ci hi.
  </para>
  <para style="p">
    <verse number="21" style="v"/>Ahithofel in Absalom kiangah, “Inn kem dingin a nusiat na pa’ zineute luppih in; tua ciangin nangmah in na pa na muhdah bawlna thu Israelte khempeuh in za-in nangmah tawh a om mite khempeuh’ thakhauhsak ding hi,” a ci hi.
  </para>
  <para style="p">
    <verse number="22" style="v"/>Tua ahih ciangin amaute in innkhumzangah Absalom’ adingin puanbuk khat lam uh hi; tua ciangin Israelte khempeuh’ muhna-ah Absalom in a pa’ zineute luppih hi.
  </para>
  <para style="p">
    <verse number="23" style="v"/>Tua hun lai-in Ahithofel’ thugente in Pasian’ kammal mahmah bangin kingaihsun hi; tua bangin David leh Absalom in Ahithofel’ thugente thupi ngaihsut uh hi.
  </para>
  <chapter number="17" style="c"/>
  <para style="p">
    <verse number="1" style="v"/>Tua tham loin Ahithofel in Absalom kiangah, “Mi tulsawm leh tulnih hong teelsak in, keimah kuan khia-in tu zanin David ka delh ding hi.
  </para>
  <para style="p">
    <verse number="2" style="v"/>Amah gimin lungkia-in a om lai takin amah ka hih ding a, amah ka amkhamsak ding hi; tua ciangin amah tawh a om mi khempeuh tai ding uh hi. Keimah in kumpipa bek ka satpuk ding a,
  </para>
  <para style="p">
    <verse number="3" style="v"/>mothak in a pasal kiang inn-ah hong ciah bangin mi khempeuh nang kiangah kong ciahpih kik ding hi. Nangmah in mi khat bek’ nuntakna na zong hi, midang khempeuh nuam takin om ding uh hi,” a ci hi.
  </para>
  <para style="p">
    <verse number="4" style="v"/>Tua thugenna in Absalom leh Israel upate khempeuh lungkimsak hi.
  </para>
  <para style="p">
    <verse number="5" style="v"/>Tua ciangin Absalom in, “Arkhi mi Hushai zong sam un, ama thugen za ni,” a ci hi.
  </para>
  <para style="p">
    <verse number="6" style="v"/>Absalom kiangah Hushai hong pai ciangin, Absalom in ama kiangah, “Tua bangin Ahithofel in thugen hi; ama genna bangin i hih ding hiam? Tua ahih kei leh nang gen in,” a ci hi.
  </para>
  <para style="p">
    <verse number="7" style="v"/>Tua ciangin Hushai in Absalom kiangah, “Tu tungin Ahithofel’ hong thugen hoih lo hi,” a ci hi.
  </para>
  <para style="p">
    <verse number="8" style="v"/>Hushai in tua tham loin, “Na pa leh a mite mi thahat hi a, gam lakah a note a kilaksak vompi bangin amaute a hehna na thei hi. Tua ban-ah na pa in galdona-ah a siam ahi hi; amah in mite tawh zan-in omkhawm lo ding hi.
  </para>
  <para style="p">
    <verse number="9" style="v"/>En in, tu nangawnin amah dum khat sungah ahi a, mun dang khatah ahi zongin bu khin ding hi. Kisim cilna-ah mi pawlkhat a tuk ciangin tua thu a za mi peuhpeuh in, ‘Absalom a zui mite lakah sihna om khin hi,’ ci ding hi.
  </para>
  <para style="p">
    <verse number="10" style="v"/>Tua ciangin a lungtang humpinelkai lungtang a bang galhang mipa nangawn launa tawh lungkia gawp ding hi; bang hang hiam cih leh Israelte khempeuh in na pa mi thahat ahihna leh amah tawh a om mite mi hangsan ahihna thei uh hi.
  </para>
  <para style="p">
    <verse number="11" style="v"/>Ahih hangin keima ngaihsutna in, Dan panin Bersheba ciang dong, tuipi gei-a sehnel bangin a tam Israelte khempeuh nang kiangah khawmin galdo dingin nangmah mah na pai ding hi.
  </para>
  <para style="p">
    <verse number="12" style="v"/>Tua ahih ciangin amah i muhna mun khatpeuhah amah i hih ding a, lei lakah daitui kia bangin amah i tuam ding hi; amah leh amah tawh a om mi khempeuh khat zong kisiit lo ding hi.
  </para>
  <para style="p">
    <verse number="13" style="v"/>Amah khuapi khat sungah a nungkik leh, Israelte khempeuh in tua khuapi sungah khauhual paipihin tua lai mun-ah suangtang khat nangawn a kimu nawn lo dingin kuam sungah tua khua i kaikhia ding hi,” a ci hi.
  </para>
  <para style="p">
    <verse number="14" style="v"/>Tua ciangin Absalom leh Israel mite khempeuh in, “Arkhi mi Hushai’ thugen in Ahithofel’ thugen sangin hoihzaw hi,” a ci uh hi. Bang hang hiam cih leh Topa in Absalom tungah siatna a tun’sak theih nadingin Ahithofel’ thugen hoih tawh a zawh ding Topa in a sehsa ahi hi.
  </para>
  <para style="p">
    <verse number="15" style="v"/>Tua ciangin Hushai in siampi Zadok leh Abiathar kiangah, “Tua bang tua bangin Ahithofel in Absalom leh Israel upate kiangah gen hi; tua bang tua bangin keimah in thu ka gen hi.
  </para>
  <para style="p">
    <verse number="16" style="v"/>Tua ahih ciangin tu-in manlang takin sawl in la, David kiangah, ‘Tu zanin gamlak tui ngahmunte-ah giak kei in la, bangbang hita leh gal kah in; tua hi kei leh kumpipa leh amah tawh a om mite khempeuh hong kivalhtum ding hi,’ ci-in gen in,” a ci hi.
  </para>
  <para style="p">
    <verse number="17" style="v"/>Tu-in Jonathan leh Ahima-az in Enrogel-ah ngak uh hi; nasem numei khat pai-in amaute kiangah genin, amaute pai-in Kumpi David kiangah gen zel uh hi; bang hiam cih leh amaute khuapi sungah a lut uh a kimu lo ding ahi hi.
  </para>
  <para style="p">
    <verse number="18" style="v"/>Ahih hangin tangval khat in amaute mu-in Absalom kiangah gen hi; tua ahih ciangin amaute gel manlang takin paikhia uh a, a huang sungah tuikhuk a nei Bahurim-a mi khat’ inn-ah tung uh hi; amaute tuikhuk sungah paisuk uh hi.
  </para>
  <para style="p">
    <verse number="19" style="v"/>Tua ciangin a numei in khuhna khat la-in tuikhuk gong tungah phah a, tua tungah an zalh hi; bangmah kithei lo hi.
  </para>
  <para style="p">
    <verse number="20" style="v"/>Absalom’ nasemte tua nu’ inn-ah hong tun’ ciangin amaute in, “Ahima-az leh Jonathan koi lai-ah om ahi uh hiam?” a ci uh hi. A numei in amaute kiangah, “amaute lui gal khatah paikhin zo uh hi,” a ci hi. Amaute in zongin a muh zawh loh uh ciangin Jerusalem ah ciahkik uh hi.
  </para>
  <para style="p">
    <verse number="21" style="v"/>Amaute a paikhiat khit ciangin tuikhuk panin mite hong paikhia uh a, pai-in Kumpi David kiangah gen uh hi. Amaute in David kiangah, “Ding in, tui gal khatah manlang takin pai in; bang hang hiam cih leh tua bang tua bangin nangma lang khatah Ahithofel in thu gen hi,” a ci uh hi.
  </para>
  <para style="p">
    <verse number="22" style="v"/>Tua ciangin David leh amah tawh a om mi khempeuh ding uh a, amaute in Jordan kantan uh hi; khuavak ciangin Jordan a kantan nai lo khat beek om nawn lo uh hi.
  </para>
  <para style="p">
    <verse number="23" style="v"/>Ahithofel in ama thugen a kizuih loh a muh ciangin a la tutphah vawhin ama khuapi a inn-ah nuak ciah hi. Tua ciangin amah in a innkuan vai hawmsak a, tua ciangin amahmah gui-awk hi; amah si a, a pa’ han-ah kivui hi.
  </para>
  <para style="p">
    <verse number="24" style="v"/>Tua ciangin Mahanaim-ah David tung hi. Absalom in Israel mite khempeuh tawh Jordan kantan hi.
  </para>
  <para style="p">
    <verse number="25" style="v"/>Tu-in Absalom in Joab tangin galkapte a uk dingin Amasa koih khin hi. Amasa in Nahash’ tanu Abigail a ten’pih, Ishmael mi ahi Ithra min nei mi khat’ tapa hi a, ama nu Abigail leh Joab’ nu Zeru-iah unau ahi hi.
  </para>
  <para style="p">
    <verse number="26" style="v"/>Israelte leh Absalom in Gilead gamah giahphual sat uh hi.
  </para>
  <para style="p">
    <verse number="27" style="v"/>Mahanaim-ah David a tun’ ciangin, Ammon mite’ gam Rabbah panin Nahash’ tapa Shobi, leh Lodebar panin Ammiel’ tapa Makhir, leh Rogelim panin Gilead mi Barzillai,
  </para>
  <para style="p">
    <verse number="28" style="v"/>in lupnate, kuangte, leh leibeelte, mangbuh, mangbuhham, an, ankan, bepi leh basan,
  </para>
  <para style="p">
    <verse number="29" style="v"/>khuaizu leh bawngnawi-thaukhal leh tuu leh sathaukhalte, David leh amah tawh a om mite’ nek dingin hong puak uh hi; bang hang hiam cih leh amaute in, “Mite gam lakah gilkialin, gimin dangtak uh hi,” a ci uh hi.
  </para>
  <chapter number="18" style="c"/>
  <para style="p">
    <verse number="1" style="v"/>Tua ciangin David in amah tawh a om mite khawmin a tultul a ukte leh a zaza a ukte-in koih hi.
  </para>
  <para style="p">
    <verse number="2" style="v"/>David in galkapte sawlkhia-in, seh-thum suah seh-khat Joab’ ukna nuai-ah, seh-thum suah seh-khat Joab’ sanggampa Zeru-iah’ tapa Abishai’ ukna nuai-ah, leh seh-thum suah seh-khat Gath mi Ittai’ ukna nuai-ah omsak hi. Tua ciangin kumpipa in mite kiangah, “Note tawh kei zong kong kuankhia ding hi,” a ci hi.
  </para>
  <para style="p">
    <verse number="3" style="v"/>Ahih hangin mite in, “Nang nong kuan khia kei ding hi. Bang hang hiam cih leh kote tai le-ung amaute in kote phamawh hong sa lo ding hi. Kote kimkhat si le-ung amaute in kote phamawh hong sa lo ding hi. Ahih hangin nang in kote tulsawm zahin na manpha hi; tua ahih ciangin khuapi panin kote kiangah huhna hong puak lecin hoihzaw hi,” a ci uh hi.
  </para>
  <para style="p">
    <verse number="4" style="v"/>Kumpipa in amaute kiangah, “Note in hoih na sakpen bangun ka gamta ding hi,” a ci hi. Tua ahih ciangin galkap khempeuh a zaza leh a tultul-in a paikhiat lai takin kulh kongpi pangah kumpipa ding hi.
  </para>
  <para style="p">
    <verse number="5" style="v"/>Tua ciangin kumpipa in Joab leh Abishai leh Ittai thu pia-in, “Keimah nong khualna-un tangvalpa Absalom hong dawm mahmah un,” a ci hi. Kumpipa in Absalom’ thu galkapmangte tungah a vaikhakna mi khempeuh in za uh hi.
  </para>
  <para style="p">
    <verse number="6" style="v"/>Tua ahih ciangin galkapte Israelte do dingin gamlakah kuankhia uh hi; Efraim tulak-ah gal kido uh hi.
  </para>
  <para style="p">
    <verse number="7" style="v"/>David’ nasemte in tua lai-ah Israel mite zo uh a, tua ni-a mi kithat tam a, mi tulsawmnih ahi hi.
  </para>
  <para style="p">
    <verse number="8" style="v"/>Tua gam maitang tung khempeuhah gal kikapna om kim hi; tua ni-in namsau’ thah sangin thudang hangin tulak-a si mi tamzaw hi.
  </para>
  <para style="p">
    <verse number="9" style="v"/>David’ nasemte in Absalom tuak kha uh hi. Absalom in a la tungah tuang a, tawsaw lianpi hiang pha nuai khatah a la pai-in, a lutang tawsaw lakah awk a, ama nuai-a om la a paisuak lai takin van leh lei kikalah amah a kikhai-in kinusia hi.
  </para>
  <para style="p">
    <verse number="10" style="v"/>Tua ciangin mi khat in mu-in Joab kiangah gen a, “En in, tawsaw khat kawm-ah Absalom kikhai ka mu hi,” a ci hi.
  </para>
  <para style="p">
    <verse number="11" style="v"/>Joab in ama kiangah a gen mipa kiangah, “Bang, nang amah mu maw! Bang hangin lei lakah amah satkhia suk lo na hi hiam? Nang tungah ngun peek sawm leh kawnggak khat hong pia ngel ding hi ve’ng,” a ci hi.
  </para>
  <para style="p">
    <verse number="12" style="v"/>Ahih hangin mipa in Joab kiangah, “Ngun peek tulkhat ka khut sungah koih ta lecin zong kumpipa’ tapa hih dingin ka khutmeno khat zong ka zankhia kei ding hi; bang hang hiam cih leh kote’ zakin kumpipa in nang leh Abishai leh Ittai thu hong pia in, ‘Keimah nong khualna-un tangvalpa Absalom hong dawm un,’ hong ci hi.
  </para>
  <para style="p">
    <verse number="13" style="v"/>Thudang khatah, amah langpangin zuautat leng (Kumpipa tungah a ki-im bangmah om lo hi), nangmah mah kikang koihin nong hu kei ding hi,” a ci hi.
  </para>
  <para style="p">
    <verse number="14" style="v"/>Joab in, “Hih bangin nang tawh hun ka beisak kei ding hi,” a ci hi. Tua ciangin amah in thaltang thum la-in tawsaw kawm-ah Absalom a hing lai-in a lutang sungah tuate siat hi.
  </para>
  <para style="p">
    <verse number="15" style="v"/>Tua ciangin Joab’ galhiam tawite tangval sawm in Absalom umcih uh a, amah satin that uh hi.
  </para>
  <para style="p">
    <verse number="16" style="v"/>Tua ciangin Joab in peengkul tum a, Israelte a delhna panun galkapte hong ciahkik uh hi; bang hang hiam cih leh Joab in amaute kho hi.
  </para>
  <para style="p">
    <verse number="17" style="v"/>Tua ciangin amaute in Absalom la-in tulak-a dum lianpi khat sungah amah paai uh-a, ama tungah suangcianlian mahmah khat ciang uh hi; tua ciangin Israelte khempeuh amau’ inn ciatah tai uh hi.
  </para>
  <para style="p">
    <verse number="18" style="v"/>Tu-in Absalom in ama nuntak sungin khuampi khat la-in ama adingin phutin Kumpipa’ Kuam-ah om hi; bang hang hiam cih leh amah in, “Keima min hong zom ding tapa ka nei kei hi,” a ci hi; tua khuampi ama min tamin phuak a, tu ni dongin Absalom’ Mual kici hi.
  </para>
  <para style="p">
    <verse number="19" style="v"/>Tua ciangin Zadok’ tapa Ahima-az in, “Kei hong taisak in la, Topa in ama galte’ vangliatna panin amah a hotkhiatna lungdamna thu kumpipa kiangah hong puaksak in,” a ci hi.
  </para>
  <para style="p">
    <verse number="20" style="v"/>Joab in ama kiangah, “Nang in tu ni-in lungdamna thu na puak kei ding hi; a ni dang ciangin lungdamna thu na puak thei ding hi; ahih hangin tu ni-in lungdamna thu na puak kei ding hi; bang hang hiam cih leh kumpipa’ tapa si hi,” a ci hi.
  </para>
  <para style="p">
    <verse number="21" style="v"/>Tua ciangin Joab in Kush mipa kiangah, “Pai in, na muhsa teng kumpipa kiangah va gen in,” a ci hi. Kush mipa Joab’ mai-ah kunin, tua ciangin tai hi.
  </para>
  <para style="p">
    <verse number="22" style="v"/>Tua ciangin Zadok’ tapa Ahima-za in Joab kiangah, “Bangbang piang ta leh kei zong Kush mipa nungah hong tai sak in,” a ci kik hi. Joab in, “Lungdamna thu puakna hangin thaman ngah lo ding cih thei napi-in, ka tapa aw, bang hangin tai ding na hi hiam?” a ci hi.
  </para>
  <para style="p">
    <verse number="23" style="v"/>Amah in, “Bangbang piang ta leh ka tai ding hi,” a ci hi. Tua ahih ciangin amah in ama kiangah, “Tai in,” a ci hi. Tua ciangin Ahima-az zanglei lam tawnin tai a, Kush mipa makhelh hi.
  </para>
  <para style="p">
    <verse number="24" style="v"/>Tu-in David kulh kongpi nihte kikalah tu hi; galvilpa kulh kongpi khumzangah paito a, amah in a lu sangsakin a khuadak ciangin amah guakin hong tai mi khat a mu hi.
  </para>
  <para style="p">
    <verse number="25" style="v"/>Galvilpa in samin kumpipa kiangah gen hi. Kumpipa in, “Ama guak ahih leh thuhoih ahi hi,” a ci hi. Amah hong nawh tai-in hong nai hi.
  </para>
  <para style="p">
    <verse number="26" style="v"/>Tua ciangin galvilpa in midang khat hong tai mu hi; galvilpa in kulh kongpi-ah samin, “En un, midang khat amah guak hong tai!” a ci hi. Kumpipa in, “amah in zong lungdamna thu hong paipih hi,” a ci hi.
  </para>
  <para style="p">
    <verse number="27" style="v"/>Tua ciangin galvilpa in, “a masapa’ tai in Zadok’ tapa Ahima-az’ tai tawh kibang hi, ci-in ka ngaihsun hi,” a ci hi. Tua ciangin kumpipa in, “amah mihoih hi a, lungdamna thuhoih tawh hong pai hi,” a ci hi.
  </para>
  <para style="p">
    <verse number="28" style="v"/>Tua ciangin kumpipa kiangah Ahima-az kiko-in, “Na khempeuh hoih hi,” a ci hi. Tua ciangin kumpipa mai-ah lei maingatin amah kun a, “ka to kumpipa’ lang khatah a khut a liik mite nangma khut sungah a hong pia Topa na Pasian in thupha ngah ta hen,” a ci hi.
  </para>
  <para style="p">
    <verse number="29" style="v"/>Tua ciangin kumpipa in, “Tangvalpa Absalom a hoihhoih hiam?” a ci hi. Ahima-az in dawngin, “Joab in na nasempa a sawl ciangin buaina lianpi khat ka mu a, ahih hangin bang hiam cih ka thei kei hi,” a ci hi.
  </para>
  <para style="p">
    <verse number="30" style="v"/>Tua ciangin kumpipa in, “Kiheikhia in la, hih lai-ah ding in,” a ci hi. Tua ciangin amah kihei khia-in taang loin ding hi.
  </para>
  <para style="p">
    <verse number="31" style="v"/>Tua ciangin en in, Kush mipa hong tung hi; Kush mipa in, “Ka to kumpipa adingin lungdam nading thu om! Bang hang hiam cih leh nangma langah a ding mi khempeuh’ vangliatna panin tu ni-in Topa in nang hong honkhia hi,” a ci hi.
  </para>
  <para style="p">
    <verse number="32" style="v"/>Kumpipa in Kush mipa kiangah, “Tangvalpa Absalom a hoihhoih hiam?” a ci hi. Kush mipa in dawngin, “Ka to kumpipa’ galte, leh siat nadingin nangma lang khatah a ding khempeuh, tua tangvalpa bang ta hen,” a ci hi.
  </para>
  <para style="p">
    <verse number="33" style="v"/>Tua ciangin kumpipa lungsim nakpi takin sukha a, kulh kongpi tunga inndei sungah paito-in kap hi; a pai kawmin amah in, “Aw ka tapa Absalom, ka tapa, ka tapa Absalom! Nangma tangin kei sizaw taleng. Aw Absalom, ka tapa, ka tapa!” a ci hi.
  </para>
  <chapter number="19" style="c"/>
  <para style="p">
    <verse number="1" style="v"/>Joab kiangah, “En in, Absalom’ hangin kumpipa kapin thuum hi,” ci-in kigen hi.
  </para>
  <para style="p">
    <verse number="2" style="v"/>Tua ahih ciangin tua ni-a gualzawhna mi khempeuh adingin thuumna suak hi; bang hang hiam cih leh tua ni-in mite in, “Kumpipa a tapa’ hangin dah hi,” ci-in za uh hi.
  </para>
  <para style="p">
    <verse number="3" style="v"/>Tua ciangin galsung pan a tai uh ciangin a maizum mite a gelsim bangin tua ni-in khuapi sungah mite lut sim uh hi.
  </para>
  <para style="p">
    <verse number="4" style="v"/>Kumpipa in a mai khuh a, awging pha tawh kumpipa kapin, “Aw ka tapa Absalom, Aw Absalom, ka tapa, ka tapa!” a ci hi.
  </para>
  <para style="p">
    <verse number="5" style="v"/>Tua ciangin kumpipa’ inn sungah Joab hong pai-in, “Tu ni-in nangma nuntakna, leh na tanute leh na tapate’ nuntakna, leh na zite leh na zineute’ nuntakna a hong honkhia na nasemte khempeuh na maizumsak hi;
  </para>
  <para style="p">
    <verse number="6" style="v"/>bang hang hiam cih leh nangmah in nang hong mudahte itin nang hong itte na mudah hi. Bang hang hiam cih leh a ukte nasemte nang adingin bangmah ahih lohna tu ni-in na kitelsak hi; bang hang hiam cih leh Absalom hingin kote khempeuh tu ni-in si le ung na nuam ding ka thei hi,
  </para>
  <para style="p">
    <verse number="7" style="v"/>Tua ahih ciangin tu-in ding in, paikhia in la, na nasemte tungah kam neem pau in; bang hang hiam cih leh na pai kei leh tu zan ciangin mi khat zong nang kiangah hong om nawn lo ding hi, ci-in Topa min tawh ka kiciam ngam hi; hih thu in na tangval-a kipan tu ciang dong na tungah hong tungsa siatna khempeuh sangin nang adingin siazaw ding hi,” a ci hi.
  </para>
  <para style="p">
    <verse number="8" style="v"/>Tua ciangin kumpipa ding-in kulh kongpi-ah a tutna-ah tu hi. Tua ciangin mite kiangah, “En un, kulh kongpi-ah kumpipa tu hi,” ci-in kigen hi; tua ciangin kumpipa mai-ah mi khempeuh hong pai uh hi.
  </para>
  <para style="p">
    <verse number="9" style="v"/>Israel minam khempeuh sungah mi khempeuh thu kisel uh a, “Kumpipa in i galte’ khut sung panin hong khahkhia-in Filistiate’ khut sung panin hong honkhia hi, tu-in Absalom kiang i gam sung panin amah taikhia hi.
  </para>
  <para style="p">
    <verse number="10" style="v"/>Ahih hangin eite tungah sathau i nilh Absalom, gal sungah si hi. Tua ahih ciangin tu-in bang hangin kumpipa lak kik ding bangmah gen lo na hi uh hiam?” a ci uh hi.
  </para>
  <para style="p">
    <verse number="11" style="v"/>Tua ciangin Kumpi David in hih thu, siampi Zadok leh Abiathar kiangah puakin, “Judah upate kiangah gen un, ‘Israelte khempeuh’ thu kumpipa kiangah tung khinin, bang hangin note in kumpipa a inn-ah a ciahpih nunung pen hi ding na hi uh hiam?
  </para>
  <para style="p">
    <verse number="12" style="v"/>Note in ka beh nai na hi uh a, note in keima si keima sa na hi uh hi; tua ahih ciangin bang hangin note in kumpipa a ciahpih nunung pen hi ding na hi uh hiam?” ci un.
  </para>
  <para style="p">
    <verse number="13" style="v"/>Tua ciangin Amasa kiangah, ‘Nang in keima si keima sa hilo na hi hiam? Tu-a kipan Joab’ munah nang in ka galkapte a ukpa na hih kei tak leh Pasian in kei hong dawm kei ta hen, ci hi’ ci-in gen un,” a ci hi.
  </para>
  <para style="p">
    <verse number="14" style="v"/>David’ thugen in Judah mite khempeuh’ lungsim thakhatin zo pah hi; tua ahih ciangin amaute in kumpipa kiangah thu puakin, “Nang leh na nasemte khempeuh hong ciahkik un,” a ci hi.
  </para>
  <para style="p">
    <verse number="15" style="v"/>Tua ahih ciangin kumpipa Jordan-ah hong paikik hi; tua ciangin kumpipa a dawn ding leh Jordan galah kumpipa a paipih dingin Gilgal-ah Judah mite hong pai uh hi.
  </para>
  <para style="p">
    <verse number="16" style="v"/>Tua ciangin Bahurim panin Benjamin mi Gera’ tapa Shimei, Kumpi David dawn dingin Judah mite tawh manlangin paisuk hi;
  </para>
  <para style="p">
    <verse number="17" style="v"/>Benjamin sung panin mi tulkhat amah tawh om hi. Tua ciangin Saul’ innsung nasem Ziba, a tapa sawm-le-nga leh a nasem sawmnihte tawh kumpipa’ mai-ah Jordan-ah taisuk a,
  </para>
  <para style="p">
    <verse number="18" style="v"/>kumpipa innkuante a galkahpih ding leh ama deihna bangin na a sem dingin amaute in ngahmun ngap uh hi. Jordon a galkah ding ciangin Gera’ tapa Shimei kumpipa’ mai-ah bok suk a,
  </para>
  <para style="p">
    <verse number="19" style="v"/>kumpipa kiangah, “Ka to kumpipa in Jesusalem a nusiat ni-in na nasempa’ gamtat khialhna ka topa in kei hong mawhsak kei in la, hong ciamteh kei in; kumpipa in ngaihsutin nei kei in.
  </para>
  <para style="p">
    <verse number="20" style="v"/>Bang hang hiam cih leh ka khialh khitna na nasempa in thei hi; tua ahih ciangin, en in, ka to kumpipa dawn dingin a paisuk dingin Josef minam khempeuh sung panin a masa penin tu ni-in kong tung hi,” a ci hi.
  </para>
  <para style="p">
    <verse number="21" style="v"/>Zeru-iah’ tapa Abishai in dawngin, “Amah in Topa’ sathau nilhpa samsia ahih manin hih thu hangin Shimei thah ding hilo ahi hiam?” a ci hi.
  </para>
  <para style="p">
    <verse number="22" style="v"/>Ahih hangin David in, “Note in tu ni-in kei lang bangin na om nadingun no Zeru-iah’ tapate tawh kei bang kisai i hi hiam? Tu ni-in Israel sungah mi khatpeuh kithat ding ahi hiam? Bang hang hiam cih leh tu ni-in Israelte tungah kumpi ka hihna thei hilo ka hi hiam?” a ci hi.
  </para>
  <para style="p">
    <verse number="23" style="v"/>Tua ciangin kumpipa in Shimei kiangah, “Nang na si kei ding hi,” a ci hi. Kumpipa in a kiciamna ama tungah pia hi.
  </para>
  <para style="p">
    <verse number="24" style="v"/>Tua ciangin kumpipa dawn dingin Saul’ tupa Mefibosheth hong paisuk hi; kumpipa a paikhiat ni-a kipan lungnuamin hong tun’ kik ni dong, amah in a khete zeem lo, a khamul puah lo, a puante zong sawp lo hi.
  </para>
  <para style="p">
    <verse number="25" style="v"/>Jerusalem panin kumpipa dawn dingin hong pai ciangin kumpipa in ama kiangah, “Mefibosheth aw, bang hangin kei tawh hong pai lo na hi hiam? a ci hi.
  </para>
  <para style="p">
    <verse number="26" style="v"/>Amah in dawngin, “Ka topa, Aw Kumpipa, ka nasempa Ziba in kei hong khem hi; bang hang hiam cih leh na nasempa in ama kiangah, ‘Kei a tungah tuangin kumpipa tawh ka pai theih nadingin kei adingin la khat tutphah vawh in,’ ka ci hi. Bang hang hiam na cih leh na nasempa a khe bai hi;
  </para>
  <para style="p">
    <verse number="27" style="v"/>Amah in ka to kumpipa kiangah na nasempa hong gensia hi. Ahih hangin ka to kumpipa in Pasian’ vantungmi tawh kibang hi; tua ahih ciangin hoih na sak bangin hih in.
  </para>
  <para style="p">
    <verse number="28" style="v"/>Bang hang hiam cih leh ka to kumpipa’ mai-ah ka pa’ innkuante khempeuh a si zah dong dingin a sia ahi hi; ahih hangin nangmah in na sabuai-ah a ne mite lakah na nasempa na koih hi. Tua ahih ciangin kumpipa tungah ka koh ding thu bang nei thuah nawn ding ka hi hiam?” a ci hi.
  </para>
  <para style="p">
    <verse number="29" style="v"/>Tua ciangin kumpipa in ama kiangah, “Bang hangin nangma thu gen lailai na hi hiam? Ka lungsim ka khentat zo hi; nang leh Ziba in leitang na hawm ding uh hi,” a ci hi.
  </para>
  <para style="p">
    <verse number="30" style="v"/>Tua ciangin Mefibosheth in kumpipa kiangah, “Aw, ka to kumpipa lungnuamin inn hong tung khin ahih nungsang, a vekin amah la sak in,” a ci hi.
  </para>
  <para style="p">
    <verse number="31" style="v"/>Tu-in Rogelim panin Gilead mi Barzillai hong paisuk hi; Jordan gal khatah amah kha dingin kumpipa tawh Jordan ciang dong amah paisuak hi.
  </para>
  <para style="p">
    <verse number="32" style="v"/>Barzillai in kum sawmgiat a pha, a khangham mahmah mi khat ahi hi; Mahanaim-ah kumpipa a om lai takin amah in an pia hi; bang hang hiam cih leh amah mihau mahmah khat ahi hi.
  </para>
  <para style="p">
    <verse number="33" style="v"/>Kumpipa in Barzillai kiangah, “Kei hong zui in la, Jerusalem ah kei tawh om in, nang kong vaak ding hi,” a ci hi.
  </para>
  <para style="p">
    <verse number="34" style="v"/>Ahih hangin Barzillai in kumpipa kiangah, “Keimah in kumpipa tawh Jerusalem ah a paito dingin ka nuntak ding kum bangzah hun nei nawn ka hi hiam?
  </para>
  <para style="p">
    <verse number="35" style="v"/>Tu ni-in kei kum sawmgiat ka pha hi; a nuam leh a nuam lo khentel thei nawn ka hi hiam? Na nasempa in a nek ahi a, a dawn ahi zongin a limna phawk thei nawn ahi hiam? Lasa numeite leh lasa pasalte’ aw za thei nawn ka hi hiam? Tua ahih ciangin bang hangin ka to kumpipa tungah na nasempa in vangik kibehlap hong hi ding ahi hiam?
  </para>
  <para style="p">
    <verse number="36" style="v"/>Na nasempa in Jordan gal khatah tomkha sung kumpipa tawh hong pai ding hi. Bang hangin kumpipa in tua bang thaman tawh kei hong din’kik ding ahi hiam?
  </para>
  <para style="p">
    <verse number="37" style="v"/>Keima khuapi sung mah, ka nu leh ka pa’ han nai-ah ka sih theih nadingin na nasempa ciahkik sak in, ci-in kong thum hi. Ahih hangin hih lai-ah na nasempa Khimham om hi, ka to kumpipa tawh amah galkah sakin; hoih na sak bangbangin ama ading hih sak in,” a ci hi.
  </para>
  <para style="p">
    <verse number="38" style="v"/>Tua ciangin kumpipa in dawngin, “Khimham in kei tawh hong pai ding a, nangmah in hoih na sak bangbangin ama ading ka hihsak ding hi; kei tung panin na deih khempeuh nangma adingin kong hihsak ding hi,” a ci hi.
  </para>
  <para style="p">
    <verse number="39" style="v"/>Tua ciangin mi khempeuh Jordan gal-ah pai uh a, kumpipa zong pai hi; tua ciangin kumpipa in Barzillai namin thupha pia a, ama inn-ah amah ciah hi.
  </para>
  <para style="p">
    <verse number="40" style="v"/>Gilgal-ah kumpipa paisuak a, amah tawh Khimham paisuak hi; Judah mi khempeuh leh Israel mi a kimkhatte in zong ama pai nadingah kumpipa kha uh hi.
  </para>
  <para style="p">
    <verse number="41" style="v"/>Tua ciangin Israel mite khempeuh kumpipa kiangah hong pai-in kumpipa kiangah, “Bang hangin ka sanggam uh Judah mite in nang hong gu khia-in, kumpipa leh a innkuante, leh David’ mite amah tawh, Jordan gal-ah paipih ahi hiam?” a ci uh hi.
  </para>
  <para style="p">
    <verse number="42" style="v"/>Judah mite khempeuh in Israel mite dawngin, “Bang hang hiam cih leh kumpipa in kote tawh beh kinai ahi hi. Tua ahih ciangin bang hangin hih thu-ah heh na hi uh hiam? Kumpipa’ sum bei-in an ne peuhmah ka hi uh hiam? Tua ahih kei leh amah in letsong khat peuhpeuh kote hong pia ahi hiam?” a ci uh hi.
  </para>
  <para style="p">
    <verse number="43" style="v"/>Tua ciangin Israel mite in Judah mite dawngin, “Kumpipa sungah tanh sawm ka nei uh a, David sungah zong note sangin tam ka neizaw uh hi. Tua ahih ciangin bang hangin note in kote hong simmawh na hi uh hiam? Kote in i kumpipa ciahpih kik ding a gen masate hilo ka hi uh hiam?” a ci uh hi. Ahih hangin Israel mite’ kammal sangin Judah mite’ kammal kihtakhuai zaw hi.
  </para>
  <chapter number="20" style="c"/>
  <para style="p">
    <verse number="1" style="v"/>Tu-in tua lai-ah Benjamin mi, Bikhri’ tapa Sheba min nei, mi ginalo khat hong om kha hi; amah in peengkul tumin, “David sungah tanh i nei kei hi, Jessi’ tapa’ sungah gamh i nei kei hi; mi khempeuh na inn ciat uh-ah ciah un, Israelte aw,” a ci hi.
  </para>
  <para style="p">
    <verse number="2" style="v"/>Tua ahih ciangin Israel mi khempeuh David kiang pan nungkik uh a, Bikhri’ tapa Sheba zui uh hi; ahih hangin Judah mite in Jordan panin Jerusalem ciang dong a kumpipa uh kip takin zui uh hi.
  </para>
  <para style="p">
    <verse number="3" style="v"/>Tua ciangin Jerusalem a inn-ah David tung hi; tua ciangin kumpipa in inn kem dingin a nusiat zineu sawmte la-in a kivil inn khat sungah amaute koih a, amaute vaak hi, ahih hangin amaute luppih lo hi. Tua ahih ciangin amaute a khang laipi-in meigong numei suak uh a, a sih dong uh amaute kikhumcip hi.
  </para>
  <para style="p">
    <verse number="4" style="v"/>Tua ciangin kumpipa in Amasa kiangah, “Ni thum sungin Judah mite kei kiangah khawm in la, nangmahmah zong hih lai-ah hong om in,” a ci hi.
  </para>
  <para style="p">
    <verse number="5" style="v"/>Tua ahih ciangin Judahte sam dingin Amasa pai hi; ahih hangin ama tungah a kiciam a kisehsa hun khengin amah zekai hi.
  </para>
  <para style="p">
    <verse number="6" style="v"/>Tua ciangin David in Abishai kiangah, “Tu-in Bikhri’ tapa Sheba in Absalom sangin eite tungah siatna tamzaw hong bawl ding hi; na topa’ nasemte la in la, amah delh in, tua hi kei leh amah in ama adingin khuapi muanhuaite ngahin eite tungah buaina hong piang sak ding hi,” a ci hi.
  </para>
  <para style="p">
    <verse number="7" style="v"/>Tua ciangin Abishai’ nungah Joab leh Khereth mite, Peleth mite leh mi thahat khempeuh pai uh hi; Bikhri’ tapa Sheba a delh dingin Jerusalem panin amaute kuankhia uh hi.
  </para>
  <para style="p">
    <verse number="8" style="v"/>Gibeon gam sunga suangtumpi-ah amaute a tun’ uh ciangin amaute dawn dingin Amasa hong pai hi. Tu-in Joab in galkap puan silhin, tua tungah, a kawng tungah a kigak a paai sunga om namsau tawh a kithuah kawnggak khat om a, a mailam manawhin a pai lai takin a namsau seel hi.
  </para>
  <para style="p">
    <verse number="9" style="v"/>Tua ciangin Joab in Amasa kiangah, “Ka sanggampa aw, thuhoih ahi hiam?” a ci hi. Tua ciangin Joab in amah a nam dingin a taklam khut tawh a khamul-in Amasa man hi.
  </para>
  <para style="p">
    <verse number="10" style="v"/>Ahih hangin Amasa in Joab’ khut sunga om namsau mu lo hi; tua ahih ciangin Joab in tua tawh a pumpi sat a, nihvei sat kul loin a gilpi lei lakah bua khia hi; tua ciangin amah si hi.
  </para>
  <para style="p">
    <verse number="11" style="v"/>Tua ciangin Joab’ mite khat Amasa’ kiangah ding-in, “Joab a gum peuhmah leh David’aa ahi mi peuhmah in Joab zui un,” a ci hi.
  </para>
  <para style="p">
    <verse number="12" style="v"/>Tua ciangin lam lianpi-a ama sisan sungah Amasa kidiahin om hi. Tua lai-a a pai mi khempeuh in amah a muh ciangin khawl hi; mi khempeuh a khawlna tua mipa in amuh ciangin amah in lam lianpi panin gamlakah Amasa puakhia-in ama tungah puan khat paai hi.
  </para>
  <para style="p">
    <verse number="13" style="v"/>Lam lianpi panin amah a kilakkhiat khit ciangin Bikhri’ tapa Sheba delh dingin Joab nungah mi khempeuh paisuak uh hi.
  </para>
  <para style="p">
    <verse number="14" style="v"/>Tua ciangin Israel minamte khempeuh nawkin Abel Bethma-akah khua ah Sheba pai hi; Bikhri mi khempeuh kikhawm uh a, amah zui-in khuapi sungah tum uh hi.
  </para>
  <para style="p">
    <verse number="15" style="v"/>Tua ciangin Joab tawh a om mi khempeuh hong pai-in Bethma-akah khua-a Abel-ah amah umcih uh hi; amaute in khuapi dona-in suangcianpi khat bawl uh a, kulhpi lang khatah ding uh hi; tua ciangin kulhpi a puk theih nadingin amaute in kulhpi nuai to uh hi.
  </para>
  <para style="p">
    <verse number="16" style="v"/>Tua ciangin numei pil khat in khuapi panin samin, “Za un! Joab kiangah gen un, ‘Nang tungah thu kong gen theih nadingin hih lai-ah hong pai in,’ ci un,” a ci hi.
  </para>
  <para style="p">
    <verse number="17" style="v"/>Tua ciangin tua nu’ nai-ah amah hong pai hi; numei in, “Nang in Joab na hi hiam?” a ci hi. Amah in dawngin, “Ka hi hi,” a ci hi. Tua ciangin numei in ama kiangah, “Na nasemnu’ thugente ngai in,” a ci hi. Amah in dawngin “Ka ngai hi,” a ci hi.
  </para>
  <para style="p">
    <verse number="18" style="v"/>Tua ciangin amah in “Taang lai-in amaute in, ‘Abel-ah thu dong sak un,’ ci thei uh hi; tua bangin amaute in thu siangsak uh hi.
  </para>
  <para style="p">
    <verse number="19" style="v"/>Keimah in Israelte sungah tua banga kilemna a deih a thuman mi khat ka hi hi; nang in Israel sunga nu ahi khuapi khat suksiat ding na hanciam hi; bang hangin Topa’ gamhluah valhtum ding na hi hiam?" a ci hi.
  </para>
  <para style="p">
    <verse number="20" style="v"/>Joab in dawngin, “Keimah in ka valh tum ding ahi a, ka suksiat ding ahi zongin keima ngaihsut hi dek lo, hi dek lo!
  </para>
  <para style="p">
    <verse number="21" style="v"/>Tua thu man lo hi. Ahih hangin Efraim mual tung gam mi, Bikhri’ tapa Sheba a kici mipa in Kumpi David lehdo hi; amah bek hong pia in, tua hi leh khuapi panin ka nungkik ding hi,” a ci hi. Tua ciangin numei in Joab kiangah, En in, kulh sung panin nang kiangah ama lutang hong kilawn suk ding hi,” a ci hi.
  </para>
  <para style="p">
    <verse number="22" style="v"/>Tua ciangin ama pilna zangin mi khempeuh kiangah tua numei pai hi. Tua ciangin amaute in Bikhri’ tapa Sheba’ lu tan khia-in Joab kiangah lawnkhia uh hi. Tua ahih ciangin amah in peengkul tum a, khuapi panin amaute kikhenin a milipin a inn ciat uh ah ciah uh hi. Tua ciangin kumpipa kiang Jerusalem ah Joab ciah hi.
  </para>
  <para style="p">
    <verse number="23" style="v"/>Tu-in Joab in Israel galkap khempeuh a uk ahi hi; Jehoiada’ tapa Benaiah in Khereth mite leh Peleth mite a uk ahi hi;
  </para>
  <para style="p">
    <verse number="24" style="v"/>Adoniram in aana tawh na a kisemsakte a uk ahi hi; Ahilud’ tapa Jehoshafat in thuciamtehpa ahi hi;
  </para>
  <para style="p">
    <verse number="25" style="v"/>Sheva in lai-atpa ahi hi; Zadok leh Abiathar in siampite ahi uh hi;
  </para>
  <para style="p">
    <verse number="26" style="v"/>Jair mi Ira in zong David’ siampi ahi hi.
  </para>
  <chapter number="21" style="c"/>
  <para style="p">
    <verse number="1" style="v"/>Tu-in kum khat khit kum khat, David’ hun sungin kum thum sung kialpi tung hi; tua ciangin David in Topa’ kiangah thu dong hi. Tua ciangin Topa in, “Amah in Gibeon mite that ahih manin Saul leh a innkuan tungah mithah mawhna om hi,” a ci hi.
  </para>
  <para style="p">
    <verse number="2" style="v"/>Tua ahih ciangin kumpipa in Gibeon mite sam hi. Tu-in Gibeon mite in Israel mite sung hi loin Amor mi a om laite ahi uh hi; amaute a hingkhawi ding Israel mite kiciam khin napi-in, Israel leh Judah mite ading a deih luatna-in Saul in amaute thah dingin zong hi.
  </para>
  <para style="p">
    <verse number="3" style="v"/>Tua ciangin David in Gibeon mite kiangah, “Note adingin bang hong hihsak ding ka hi hiam? Note in Topa’ mite thupha na piak theih nadingun bangci bangin kilemna hong bawl ding ka hi hiam?” a ci hi.
  </para>
  <para style="p">
    <verse number="4" style="v"/>Gibeon mite in ama kiangah, “Kote leh Saul ahi a, a innkuan tawh ahi zongin kikal ah kitotna om pen ngun leh kham in maisak zo lo ding hi; Israelte sungah mi khatpeuh ka thah hangun zong lungkim zawh nading om lo hi,” a ci uh hi. Tua ciangin amah in, “Note ading kong hihsak ding bang hi ci na hi uh hiam?” a ci hi.
  </para>
  <para style="p">
    <verse number="5" style="v"/>Amaute in kumpipa kiangah, “Israel gam sungah kote in mun ka neih loh nadingun kote hong netumin suksiat ding a vaihawmpa,
  </para>
  <para style="p">
    <verse number="6" style="v"/>Topa’ mual tung, Topa mai Gibeon-ah amaute ka khai theih nadingun ama tapa sagihte hong pia in,” a ci uh hi. Tua ciangin kumpipa in, “Amaute kong pia ding hi,” a ci hi.
  </para>
  <para style="p">
    <verse number="7" style="v"/>Ahih hangin kumpipa in amah, David leh Saul’ tapa Jonathan’ kikal ah a om, Topa tawh kiciamna hangin Saul’ tapa Jonathan’ tapa Mefibosheth siit hi.
  </para>
  <para style="p">
    <verse number="8" style="v"/>Kumpipa in, Ai-ah’ tanu Rizpah’ tapa nih, Saul’ tawh a neih Armoni leh Mefibosheth; leh Saul’ tanu Merab in Meholah mi Barzillai’ tapa Adriel tawh a neih a tapa ngate la hi;
  </para>
  <para style="p">
    <verse number="9" style="v"/>amah in Gibeon mite tungah amaute pia a, amaute in Topa mai mual tungah amaute khai uh hi, amau sagihte si khawm uh hi. Mangbuhham lak kipat hun, an lak kipat cil lamin amaute kithat hi.
  </para>
  <para style="p">
    <verse number="10" style="v"/>Tua ciangin Ai-ah’ tanu Rizpah in puanhampi la-in an lak-a kipan van panin amau’ luanghawmte tungah guah a zuk dongin ama lup nadingin suangpi tungah phah hi; sun-in huih lak vasate ahi a, zan-in gamlak gamsate ahi zongin amau’ luanghawmte tungah amah in paisak lo hi.
  </para>
  <para style="p">
    <verse number="11" style="v"/>Saul’ zineu, Ai-ah’ tanu Rizpah’ gamtatna thu David kiangah a kigen ciangin,
  </para>
  <para style="p">
    <verse number="12" style="v"/>David pai-in Gilboa mual tungah Filistiate in Saul a thah ni-in Filistite in amaute a khaina mun Bethshan khua sung kongzing lampi laizang panin a guksak Jebeshgilead mite tung panin Saul’ guhte leh a tapa Jonathan’ guhte la hi;
  </para>
  <para style="p">
    <verse number="13" style="v"/>amah in tua lai panin Saul’ guhte leh a tapa Jonathan’ guhte paipih to hi; amaute in a kikhai mite’ guh zong kaikhawm uh hi.
  </para>
  <para style="p">
    <verse number="14" style="v"/>Tua ciangin amaute in Zela khua sung Benjamin’ leitang, a pa Kish’ han sungah Saul leh a tapa Jonathan’ guhte phum uh hi; amaute in kumpipa’ thupiak khempeuh hih uh hi. Tua khit ciangin tua gam ading thuumnate Pasian in ngai hi.
  </para>
  <para style="p">
    <verse number="15" style="v"/>Filistiate in Israelte tawh gal kido kik uh a, David a nasemte tawh paisuk khawmin Filistiate sim uh hi; Tua ciangin David gim hi.
  </para>
  <para style="p">
    <verse number="16" style="v"/>Mithagolte’ suante khat, a teipi sumngo shekel zathum a gik, namsau thak khat a kuah Ishbibenob in David that ding ngaihsun hi.
  </para>
  <para style="p">
    <verse number="17" style="v"/>Ahih hangin amah huh dingin Zeru-iah’ tapa Abishai hong pai a, Filistiapa simin amah that hi. Tua ciangin David mite in amah kunhin, “Galdo dingin ko tawh nong kuankhia nawn kei ding hi, tua hi kei leh Israel mite’ muan’ leh suan’pa kong taan kha ding uh hi,” a ci hi.
  </para>
  <para style="p">
    <verse number="18" style="v"/>Hih hun khit ciangin Filistiate tawh Gob-ah gal kidona om kik hi; tua cangin Hushah mi Sibbekai in mithagolte’ suante khat ahi Saf that hi.
  </para>
  <para style="p">
    <verse number="19" style="v"/>Tua ciangin Gob-ah Filistiate tawh gal kidona om leuleu hi; tua ciangin Bethelem mi Ja-areoregim’ tapa Elhanan in a teipi siamgante’ siam lawngpi cia a pha, Gath mi Goliath sanggampa Lahmi that hi.
  </para>
  <para style="p">
    <verse number="20" style="v"/>Tua ciangin, a khut lang tuakah khutme guk, leh a khe lang tuakah kheme guk, a vekpi-in sawm-nih-le-li a nei, mi thalian khat a omna Gath-ah gal om leuleu hi; amah zong mi thagolte sung panin apiang ahi hi.
  </para>
  <para style="p">
    <verse number="21" style="v"/>Amah in Israelte a phin ciangin, David’ sanggampa Shimei’ tapa Jonathan in amah that hi.
  </para>
  <para style="p">
    <verse number="22" style="v"/>Hih lite in Gath-a mi thagolte’ sung pan-a piang ahi uh hi, David leh a nasemte’ khut sungah amaute tuk uh hi.
  </para>
  <chapter number="22" style="c"/>
  <para style="p">
    <verse number="1" style="v"/>Tua ciangin Topa in ama galte khempeuh’ khut sung, leh Saul’ khut sung panin amah a hotkhiat ni-in David in hih la kammalte Topa tungah gen hi.
  </para>
  <para style="p">
    <verse number="2" style="v"/>Amah in, “Topa in ka suangpi leh ka kulhpi, leh keimah honkhiapa,
  </para>
  <para style="p">
    <verse number="3" style="v"/>ka Pasian, ka suangpi, a sungah ka buknapa, ka lum leh ka kihotkhiana ki, ka munmuanhuai leh ka belh, keimah honkhiapa ahi hi; ngong hihna panin nong hon hi.
  </para>
  <para style="p">
    <verse number="4" style="v"/>A phat taak Topa ka sam a, ka galte kiang panin kei hong kihon hi.
  </para>
  <para style="p">
    <verse number="5" style="v"/>“Bang hang hiam cih leh sihna tuihualte in kei hong tuum a, siatna tuikhang in kei hong nawk hi;
  </para>
  <para style="p">
    <verse number="6" style="v"/>Leinuai khaute in kei hong kancip a, sihna thangte in kei hong dawntuah hi.
  </para>
  <para style="p">
    <verse number="7" style="v"/>“Ka lungkhamna-ah Topa ka sam a, ka Pasian ka sam hi.
  </para>
  <para style="p">
    <verse number="8" style="v"/>“Tua ciangin leitung kisingin kilok a, vantung bulpite liingin taang hi; bang hang hiam cih leh amah heh hi.
  </para>
  <para style="p">
    <verse number="9" style="v"/>A nakvang panin meikhu pusuak a, a kam panin a kangtum mei pusuak hi; ama tung pan mei-am san kuangkhia hi.
  </para>
  <para style="p">
    <verse number="10" style="v"/>Amah in vantungte niamsakin hong paisuk a, ama khe nuai-ah khuamial sahpi om hi.
  </para>
  <para style="p">
    <verse number="11" style="v"/>Amah Kherub khat tungah tuangin leng a, huih khate tungah amah kimu hi.
  </para>
  <para style="p">
    <verse number="12" style="v"/>Amah in a kimkotah khuamial bawl a, a tung kikhuh nadingin meii sahpi, tui kikaikhawm hisak hi.
  </para>
  <para style="p">
    <verse number="13" style="v"/>Ama mai-a a taang sung panin mei-amte kuangkhia hi.
  </para>
  <para style="p">
    <verse number="14" style="v"/>Van panin Topa hong awng suk a, Sangpenpa in a aw hong gingsak hi.
  </para>
  <para style="p">
    <verse number="15" style="v"/>Amah in thaltangte lawn khia-in thehthang hi; khuaphialep phia sak a, amaute taisak hi.
  </para>
  <para style="p">
    <verse number="16" style="v"/>Tua ciangin tuipi tawte kimu a, lei bulpite a guakin om hi, Topa’ mawhsakna, ama nakging tawh.
  </para>
  <para style="p">
    <verse number="17" style="v"/>“Amah in a sangna mun panin hong ban a, kei hong la hi; tui thukpi panin kei hong kaikhia hi.
  </para>
  <para style="p">
    <verse number="18" style="v"/>A hat ka galte panin kei hong honkhia a, kei hong mudahte panin hong honkhia hi; bang hang hiam cih leh kei adingin amaute hatlua uh hi.
  </para>
  <para style="p">
    <verse number="19" style="v"/>Ka kamsiat ni-in amaute in kei hong simgawp a, ahih hangin Topa in keimah hong huh hi.
  </para>
  <para style="p">
    <verse number="20" style="v"/>Amah in mun tanzau khatah kei hong paikhiatpih a, amah kei tungah lungkim ahih manin kei hong honkhia hi.
  </para>
  <para style="p">
    <verse number="21" style="v"/>“Topa in ka thumanna tawh kizui-in thaman hong pia a, ka khutte siangthona tawh kizui-in hong dinkik hi.
  </para>
  <para style="p">
    <verse number="22" style="v"/>Bang hang hiam cih leh Topa’ thu ka zui a, ka Pasian ka langpang kei hi.
  </para>
  <para style="p">
    <verse number="23" style="v"/>Bang hang hiam cih leh ama biakna ngeina kipte ka zui a, a thukhamte panin ka pial kei hi.
  </para>
  <para style="p">
    <verse number="24" style="v"/>Ama mai-ah kawk ka baang kei a, kisuan’na dangte panin ka kikem hi.
  </para>
  <para style="p">
    <verse number="25" style="v"/>Tua ahih ciangin Topa in ka thumanna, ama muhna-ah ka siangthona tawh kizui-in hong dinkik khin hi.
  </para>
  <para style="p">
    <verse number="26" style="v"/>“Thuman mi tungah nangmah na thuman a, a kawk baang lo mi tungah nangmah a kawk baang loin na gamta hi;
  </para>
  <para style="p">
    <verse number="27" style="v"/>“a siangtho mi tungah nangmah in a siangtho-in na gamta a, thukawi mi tungah nangmah in thupeelin na gamta hi.
  </para>
  <para style="p">
    <verse number="28" style="v"/>Nangmah in mi niamte na honkhia a, ahih hangin a kiphasakte na niamkhiat hi.
  </para>
  <para style="p">
    <verse number="29" style="v"/>Hi hi, nangmah in ka meivak na hi hi, Topa aw, ka Pasian in ka khuamial vaaksak hi.
  </para>
  <para style="p">
    <verse number="30" style="v"/>Hi hi, nangma hangin galkap honkhat ka sugawp zo a, ka Pasian khuakulh khat ka kan zo hi.
  </para>
  <para style="p">
    <verse number="31" style="v"/>Hih Pasian a thu kicing hi; Topa’ kamciamna a manna kilang hi, amah a belte khempeuh adingin amah in kidalna lum ahi hi.
  </para>
  <para style="p">
    <verse number="32" style="v"/>“Topa longal, Pasian kua hiam? I Pasian simloh, suangpi kua hiam?
  </para>
  <para style="p">
    <verse number="33" style="v"/>Hih Pasian in a muanhuai keima belh hi a, ka lampi lungmuanhuai sak hi.
  </para>
  <para style="p">
    <verse number="34" style="v"/>Amah in sakhipite khe bangin ka khe kipsak a, mun sangna-ah keimah hong koih hi.
  </para>
  <para style="p">
    <verse number="35" style="v"/>Amah in galsiam nadingin kei hong hilh a, ka khut in sumngo thal khauh pente keek zo hi.
  </para>
  <para style="p">
    <verse number="36" style="v"/>Nangmah in na hotkhiatna lum kei nong pia a, na huhna in kei hong liansak hi.
  </para>
  <para style="p">
    <verse number="37" style="v"/>Nangmah in ka kalsuan nading mun tanzau ka nuai-ah nong pia a, ka khe taal lo hi;
  </para>
  <para style="p">
    <verse number="38" style="v"/>ka galte delhin ka susia a, amaute a beitum mateng ka kileh kei hi.
  </para>
  <para style="p">
    <verse number="39" style="v"/>Amaute ka beisak hi; amaute ka sunlet a, amaute thokik lo uh hi; ka khe nuai-ah amaute puk uh hi.
  </para>
  <para style="p">
    <verse number="40" style="v"/>Bang hang hiam cih leh nangmah in galdo nadingin keimah tha nong guan a, keimah hong dote ka nuai-ah na nengniam hi.
  </para>
  <para style="p">
    <verse number="41" style="v"/>Nangmah in ka galte, kei hong mudahte, na nungkik sak a, keimah in amaute ka susia hi.
  </para>
  <para style="p">
    <verse number="42" style="v"/>Amaute khuadak a, ahih hangin a honkhia ding om lo hi; Topa tungah ko uh a, ahih hangin amah in dawng lo hi.
  </para>
  <para style="p">
    <verse number="43" style="v"/>Leivui bangin amaute ka satvui a, kongzing buante bangin amaute tuankhamin ka sikcipsuk hi.
  </para>
  <para style="p">
    <verse number="44" style="v"/>“Mite tawh kidona panin nangmah in kei nong honkhia hi; minamte’ lutangin kei nong bawl hi, ka theih ngei loh mite in keima na hong sem uh hi.
  </para>
  <para style="p">
    <verse number="45" style="v"/>Keimah mai-etin gamdang mite ka kiangah hong pai uh hi; amaute in ka thu a zak phetun, ka thu hong mang uh hi.
  </para>
  <para style="p">
    <verse number="46" style="v"/>Gamdang mite lungkia uh a, a phual kip panun liingin hong paikhia uh hi.
  </para>
  <para style="p">
    <verse number="47" style="v"/>“Topa hing hi; ka Suangpi in pahtawina ngah hen la, amah in ka Pasian, ka kihotkhiatna Suangpi, ahi hi.
  </para>
  <para style="p">
    <verse number="48" style="v"/>hong thukkik sakin ka nuai-ah mite a koihsuk Pasian,
  </para>
  <para style="p">
    <verse number="49" style="v"/>ka galte panin kei hong paikhiat pihpa lian ta hen; nangmah in ka langte tungah kei nong liansak a, mi ngongtatte kiang panin kei nong honkhia hi.
  </para>
  <para style="p">
    <verse number="50" style="v"/>“Topa aw, hih thu hangin minamte lakah nang kong phat ding a, na min phatna la ka sa ding hi.
  </para>
  <para style="p">
    <verse number="51" style="v"/>Zawhna lianpi ama kumpipa tungah pia a, a sathau nilhpa, David leh a suan-le-khakte tungah a tawntungin itna kip a lak hi,” a ci hi.
  </para>
  <chapter number="23" style="c"/>
  <para style="p">
    <verse number="1" style="v"/>Tu-in hihte in David’ kam nunungte ahi hi. Jessi’ tapa David’ thugen, a sangna-ah a kikhangto mipa, Jakob’ Pasian’ sathau nilhpa, Israel la phuak siampa’ thugen:
  </para>
  <para style="p">
    <verse number="2" style="v"/>“Topa’ Kha in kei tung tawnin thu hong gen a, ka kam sungah ama thugente om hi.
  </para>
  <para style="p">
    <verse number="3" style="v"/>Israel Pasian kampau khin a, Israel Suangpi in kei kiangah hong ci khin hi: Mi khat in mite tungah thutang takin ukin Pasian zahtakna tawh a uk ciangin,
  </para>
  <para style="p">
    <verse number="4" style="v"/>amah in amaute tungah zingsang khuavak bangin taang a meii kaai loh ni zingsang-a nitaang khia, lei lak panin lopate a selkhiasak guahtui bang hi.
  </para>
  <para style="p">
    <verse number="5" style="v"/>Hi hi, ka innkuan zong Pasian tawh tua bangmah hilo ahi hiam? Bang hang hiam cih leh amah in tawntung thuciamna kei tawh hong bawl a, na khempeuh a hoih a kipin hih hi. Bang hang hiam cih leh keimah hong huhin, ka deihna khempeuh tangtungsak ding hilo ahi hiam?
  </para>
  <para style="p">
    <verse number="6" style="v"/>Ahih hangin mi ginalote ahih leh a kilawnkhia lingkungte tawh kibang hi; bang hang hiam cih leh khut tawh amaute kiman thei lo hi;
  </para>
  <para style="p">
    <verse number="7" style="v"/>amaute a lawng mipa in sik leh teipi bul tawh kithawi a, amaute mei tawh kihaltum siang hi,” a ci hi.
  </para>
  <para style="p">
    <verse number="8" style="v"/>Hihte in David’ neih mi thahatte minte ahi hi: Tahkhemon mi Josheb-Basshebeth; amah in mi thumte a ukpa ahi hi; amah in a teipi tawh mihing zagiat do-in hun khat sungin thatmang khin hi.
  </para>
  <para style="p">
    <verse number="9" style="v"/>Tua ciangin mi thahat thumte lakah amah a zompa in Ahoah mi Dodo’ tapa Eleazar ahi hi. Galdo ding a kikaikhawm Filistiate to a, Israel mite a nungkik hunin David tawh amah om hi.
  </para>
  <para style="p">
    <verse number="10" style="v"/>Amah ding-in a khut a gim mateng Filistiate sattuk a, a khut a namsau-ah kimatcip hi; Topa in tua ni-in gualzawhna lianpi piangsak hi; a kithat mite’ na a tawm ding bekin ama nungah mite hong paikik uh hi.
  </para>
  <para style="p">
    <verse number="11" style="v"/>Ama zomah Harar mi Agee’ tapa Shammah ahi hi. Besan a dimna mun Lehi-ah Filistiate kikaikhawm uh hi; Filistiate kiang panin mite tai uh hi.
  </para>
  <para style="p">
    <verse number="12" style="v"/>Ahih hangin amah in tua mun laizangah pan’mun la-in hu a, Filistiate that hi; Topa in gualzawhna lianpi piangsak hi.
  </para>
  <para style="p">
    <verse number="13" style="v"/>Ukpa sawmthumte lakpanin mi thumte paisukin, Refaim kuamah Filistia mihonte in giahphual satin a om laitak Adullam leihawm-a David kiangah anlak hun pawlin tung uh hi.
  </para>
  <para style="p">
    <verse number="14" style="v"/>Tua hunin munmuanhuai sungah David om hi; Filistia khuacingte Bethelehem ah om uh hi.
  </para>
  <para style="p">
    <verse number="15" style="v"/>David in lunggulhna tawh, “Kulh kongpi gei-a om Bethlehem tuikhuk panin mi khat in tuidawn ding kei hong pia leh!” a ci hi.
  </para>
  <para style="p">
    <verse number="16" style="v"/>Tua ciangin mi thahat thumte in Filistiate’ giahphual phulin kulh kongpi gei-a om Bethlehem tuikhuk panin tui tawi khia uh a, a tui la-in David kiangah paipih uh hi. Ahih hangin amah in a tui dawn lo hi; amah in Topa adingin a tui sung a,
  </para>
  <para style="p">
    <verse number="17" style="v"/>Topa aw, hih tui ka dawn het kei ding hi. Amau’ nuntakna khamin a pai mite’ sisan a dawn tawh ka kibang ding hi,” a ci hi. Tua ahih ciangin amah in dawn lo hi. Mi thahat thumte zong hih mah bangin gamta uh hi.
  </para>
  <para style="p">
    <verse number="18" style="v"/>Tu-in Zeru-iah’ tapa, Joab sanggampa Abishai in mihing sawmthumte a ukpa ahi hi. Amah in a teipi tawh mihing zathumte do-in amaute that a, mihing thumte’ ban-ah min khat ngah beh hi.
  </para>
  <para style="p">
    <verse number="19" style="v"/>Mihing sawmthumte sung pan amah a minthang pen hi a, amaute a ukpa suak hi; ahih hangin amah in mihing thumte ban lo hi.
  </para>
  <para style="p">
    <verse number="20" style="v"/>Jehoiada’ tapa, Kabze-el khuami Benaiah in gal a hang, na lianpite a sempa ahi hi; amah in Moab galhang mi nih vat hi. Amah zong paisukin vuk a kiat ni khatin leihawm sunga om humpinelkai khat that hi.
  </para>
  <para style="p">
    <verse number="21" style="v"/>Amah in a melhoih Izipt mi khat that hi. Izipt mipa in a khut sungah teipi tawi hi; ahih hangin Benaiah ciangkhut khat tawh ama kiangah paisuk a, Iziptpa’ khut sung panin a teipi sut khia-in ama teipi mah tawh amah that hi.
  </para>
  <para style="p">
    <verse number="22" style="v"/>Jehoiada in hihte hihin a thahat mi thumte’ ban-ah min ngah hi.
  </para>
  <para style="p">
    <verse number="23" style="v"/>Mihing sawmthumte lakah amah minthang a, ahih hangin amah in mihing thumte ban lo hi. David in amah a cingte a ukin amah koih hi.
  </para>
  <para style="p">
    <verse number="24" style="v"/>Joab’ sanggampa Asahel in sawmthumte lakah khat ahi hi; Bethlehem mi Dodo’ tapa Elhanan,
  </para>
  <para style="p">
    <verse number="25" style="v"/>Harod khuami Shammah, Harod khuami Elika,
  </para>
  <para style="p">
    <verse number="26" style="v"/>Palti mi Helez, Tekoa khuami Ikkesh’ tapa Ira,
  </para>
  <para style="p">
    <verse number="27" style="v"/>Anathoth khuami Abiezer, Hushah mi Mebunnai,
  </para>
  <para style="p">
    <verse number="28" style="v"/>Ahoah mi Zalmon, Netofah khuami Maharai,
  </para>
  <para style="p">
    <verse number="29" style="v"/>Netofah khuami Baanah’ tapa Heleb, Benjamin mite’ gam sunga om Gibeah khuami Ribai’ tapa Ittai,
  </para>
  <para style="p">
    <verse number="30" style="v"/>Pirathon khua mi Benaiah, Ga-ash gei-a kuam pan Hiddai,
  </para>
  <para style="p">
    <verse number="31" style="v"/>Betharabah khuami Abi-albon, Bahurim khuami Azmaveth,
  </para>
  <para style="p">
    <verse number="32" style="v"/>Sha-albon khuami Eliahba, Jashen’ tapate, Jonathan,
  </para>
  <para style="p">
    <verse number="33" style="v"/>Harar mi Shammah, Harar mi Sharar’ tapa Ahiam,
  </para>
  <para style="p">
    <verse number="34" style="v"/>Maiakah khuami Ahasbai’ tapa Elifelet, Gilo khuami Ahithofel’ tapa Eliam,
  </para>
  <para style="p">
    <verse number="35" style="v"/>Karmel khuami Hezro, Arbi mi Pa-arai,
  </para>
  <para style="p">
    <verse number="36" style="v"/>Zobah khuami Nathan’ tapa Igal, Gad mi Bani,
  </para>
  <para style="p">
    <verse number="37" style="v"/>Ammon mi Zelek, Zeru-iah’ tapa galhiam a tawi, Be-eroth khuami Naharai,
  </para>
  <para style="p">
    <verse number="38" style="v"/>Ithri mi Ira, Ithri mi Gareb,
  </para>
  <para style="p">
    <verse number="39" style="v"/>Hit mi Uriah, a vekpi-in sawmthum-le-sagih ahi hi.
  </para>
  <chapter number="24" style="c"/>
  <para style="p">
    <verse number="1" style="v"/>Topa’ hehna Israelte tungah hong so kik a, amah in amaute’ lang khatah David hanthawnin, “Pai in, Israel leh Judah a mi phazah sim in,” a ci hi.
  </para>
  <para style="p">
    <verse number="2" style="v"/>Tua ahih ciangin kumpipa in Joab leh amah tawh a om galkap ukte kiangah, “Galdo mite a phazah ka theih nadingin Dan panin Be-ersheba ciang dong Israel minamte khempeuh lakah pai un la mi phazah sim un,” a ci hi.
  </para>
  <para style="p">
    <verse number="3" style="v"/>Ahih hangin Joab in kumpipa kiangah, “Ka to kumpipa’ mitte’ muhin Topa na Pasian in mite tu-a om zah zakhatin a tamna behlap hen; ahih hangin bang hangin ka to kumpipa in hih thu deih na hi hiam?” a ci hi.
  </para>
  <para style="p">
    <verse number="4" style="v"/>Ahih hangin kumpipa’ kamgente in Joab leh galkap ukte zo hi. Tua ahih ciangin Israel mite galdo mi a phazah a sim dingin kumpipa’ omna panin Joab leh galkap ukte paikhia uh hi.
  </para>
  <para style="p">
    <verse number="5" style="v"/>Amaute in Jordan kantanin kuam laizang-a om khuapi Aroer panin kipanin Gad lam manawh uh a, Jazer-ah paisuak uh hi.
  </para>
  <para style="p">
    <verse number="6" style="v"/>Tua ciangin amaute Gilead tung uh a, tua panin Hit mite gam Kadesh tung uh hi; tua ciangin amaute Dan tung uh a, Dan panin kual pai-in Sidon tung uh a,
  </para>
  <para style="p">
    <verse number="7" style="v"/>tua ciangin Tai-ar munmuanhuai leh Hiv mite leh Kanaan mite’ khuapite khempeuhah tung uh hi; tua panin amaute Judahte’ Negeb lam Be-ersheba-ah pai uh hi.
  </para>
  <para style="p">
    <verse number="8" style="v"/>Tua ahih ciangin gam khempeuh ah amaute a pai khit uh, kha kua leh ni sawmnih a cin’ ciangin Jerusalem ah hong tung uh hi.
  </para>
  <para style="p">
    <verse number="9" style="v"/>Tua ciangin Joab in kumpipa kiangah galdo mite a phazah a gawm pia hi: Israel sungah namsau a tawi galhang mi tulzagiat om a, Judah mi tulzanga om hi.
  </para>
  <para style="p">
    <verse number="10" style="v"/>Ahih hangin mi a sim khit ciangin David; lungsim in amahmah gimsak hi. Tua ciangin David in Topa’ tungah, “ka gamtatnasa sungah nakpi takin ka khial hi. Ahih hangin, tu-in,Topa aw, nang tungah kong thuum hi, na nasempa, mawhna hong maisak in; bang hang hiam cih leh hai mahmahna tawh ka gamta khin hi,” a ci hi.
  </para>
  <para style="p">
    <verse number="11" style="v"/>Zingsangin David a thawh ma-in David’ thu-mu-pa ahi kamsang Gad tungah Topa’ thu hong tung a,
  </para>
  <para style="p">
    <verse number="12" style="v"/>”Pai in la, David kiangah hih bangin gen in, ‘Topa in hih bangin ci hi: Nangma tungah thu thum kong pia hi; nang tungah kong hih theih nadingin tuate khat teel in,’ ci hi,” a ci hi.
  </para>
  <para style="p">
    <verse number="13" style="v"/>Tua ahih ciangin David kiangah Gad hong pai-in ama tungah genin, ama kiangah, “Na gam sung nangma tungah kum thum kialpi hong tung ding hiam? Ahih kei leh na galte in nang hong delh lai takin amaute mai-ah kha thum sung tai ding na hi hiam? Ahih kei leh na gam sungah ni thum sung natna hong om ding ahi hiam? Tu-in ngaihsun in, kei hong sawlpa kiangah bang dawn’na puakkik ding ka hi hiam khentat in,” a ci hi.
  </para>
  <para style="p">
    <verse number="14" style="v"/>Tua ciangin David in Gad kiangah, “Nakpi takin ka lungkham hi; ama hehpihna lian ahih manin Topa’ khut sungah tung ni; ahih hangin mihing’ khut sungah hong tung sak kei in,” a ci hi.
  </para>
  <para style="p">
    <verse number="15" style="v"/>Tua ahih ciangin Topa in zingsang-a kipan a kiseh hun dingin Israelte tungah natna tungsak hi; Dan panin Be-ersheba dongin mihing tulsawm sagih si hi.
  </para>
  <para style="p">
    <verse number="16" style="v"/>Vantungmi in Jerusalem khua a susia dingin kithawi-in a khut a zan ciangin tua tatsiatna panin Topa kisik a, mite lakah suksiatna a sem vantungmi kiangah, “Pha zo hi; tu-in na khut khawlsak in,” a ci hi. Topa’ vantungmi in Jebus mi Araunah’ ancilna gei-ah om hi.
  </para>
  <para style="p">
    <verse number="17" style="v"/>Tua ciangin mite a vat vantungmi a muh ciangin David in Topa tungah thu gen a, “En in, ka mawh hi, a khialpa in kei ka hi hi; ahih hangin hih tuute in bang hih uh hiam? Kong thum hi, kei leh ka innkuante bek daan hong pia in,” a ci hi.
  </para>
  <para style="p">
    <verse number="18" style="v"/>Tua ciangin tua ni-in David kiangah Gad pai-in ama kiangah, “Paito in, Jebus mi Araunah’ ancilna-ah Topa ading biakna tau khat phut in” a ci hi.
  </para>
  <para style="p">
    <verse number="19" style="v"/>Tua ahih ciangin Topa’ thupiak bangin Gad’ cihna zui-in David paito hi.
  </para>
  <para style="p">
    <verse number="20" style="v"/>Araunah a khuadak suk ciangin kumpipa leh a nasemte ama lamah hong pai mu hi; Araunah paikhia-in amai lei ngatin kumpipa zahtakna bawl hi.
  </para>
  <para style="p">
    <verse number="21" style="v"/>Tua ciangin Araunah in, “Bang hangin ka to kumpipa a nasempa kiangah hong pai na hi hiam?” a ci hi. David in, “Mite’ tung panin gimna a ven’ theih nadingin Topa ading biakna tau lam nading na ancilna mun a lei ding,” a ci hi.
  </para>
  <para style="p">
    <verse number="22" style="v"/>Tua ciangin Araunah in David kiangah, “ka to kumpipa in hoih na sak bangin la in la, pia in; meihal biak nadingin bawngtalte, leh a sing dingin ancilna peekte leh bawngtal kolte hih lai-ah om hi.
  </para>
  <para style="p">
    <verse number="23" style="v"/>Kumpipa aw, Araunah in hihte khempeuh kumpipa tungah hong pia hi,” a ci hi. Tua ciangin Araunah in kumpipa kiangah, Topa, na Pasian in nang hong sang ta hen,” a ci thuah lai hi.
  </para>
  <para style="p">
    <verse number="24" style="v"/>Ahih hangin kumpipa in Araunah kiangah, Hilo hi, nangma tung panin hihte a man tawh kituakin kong lei ding hi; Topa ka Pasian’ tungah kei’ sum bei loin meihal biaknate ka pia kei ding hi,” a ci hi. Tua ahih ciangin David in ngun shekel sawmnga tawh ancilna mun leh bawngtalte lei hi.
  </para>
  <para style="p">
    <verse number="25" style="v"/>Tua ciangin David in Topa ading biakna tau khat tua lai-ah lam a, meihal biaknate leh thunuam-a biaknate pia hi. Tua ahih ciangin tua gam adingin thuumna Topa in ngai a, Israel tung panin gimna veng hi.
  </para>
</usx>