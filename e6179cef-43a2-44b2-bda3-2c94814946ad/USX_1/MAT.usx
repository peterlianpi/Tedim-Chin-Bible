<?xml version="1.0" encoding="utf-8"?>
<usx version="2.0">
  <book code="MAT" style="id">Matthew</book>
  <para style="mt">Matthew</para>
  <chapter number="1" style="c" />
  <para style="p"><verse number="1" style="v" />Abraham' suan David, David' suan Jesuh Khrih' khang
    ciamtehna hih bang ahi hi. </para>
  <para style="p"><verse number="2" style="v" />Abraham ta Isaac, Isaac ta Jakob, Jakob ta Judah,
    leh a sanggamte ahi uh hi. </para>
  <para style="p"><verse number="3" style="v" />Judah ta Perez leh Zerah hi a, Tamar tawh a neih a
    ta ahi uh hi. Perez ta Hezron, Hezron ta Ram, </para>
  <para style="p"><verse number="4" style="v" />Ram ta Amminadab, Amminadab ta Nahshon, Nahshon ta
    Salmon, </para>
  <para style="p"><verse number="5" style="v" />Salmon ta Boaz, Rahab tawh a neih a ta ahi hi. Boaz
    ta Obed, Ruth tawh a neih a ta ahi hi. Obed ta Jessi, </para>
  <para style="p"><verse number="6" style="v" />Jessi ta kumpi David ahi hi. David ta Solomon,
    Uriah' zi Bathsheba tawh a neih pen ahi hi. </para>
  <para style="p"><verse number="7" style="v" />Solomon ta Rehoboam, Rehoboam ta Abijah, Abijah ta
    Asa, </para>
  <para style="p"><verse number="8" style="v" />Asa ta Jehoshafat, Jehoshafat ta Joram, Joram ta
    Uzziah, </para>
  <para style="p"><verse number="9" style="v" />Uzziah ta Jotham, Jotham ta Ahaz, Ahaz ta Hezekiah, </para>
  <para style="p"><verse number="10" style="v" />Hezekiah ta Manasseh, Manasseh ta Amon, Amon ta
    Josiah, </para>
  <para style="p"><verse number="11" style="v" />Josiah ta Jekhoniah leh a sanggamte hi a, Babylon
    gamah Israel mite salin a kipaipih hun pawlin a suak ahi uh hi. </para>
  <para style="p"><verse number="12" style="v" />Jekhoniah ta Shealtiel, Shealtiel ta Zerubbabel, </para>
  <para style="p"><verse number="13" style="v" />Zerubbabel ta Abiud, Abiud ta Eliakim, Eliakim ta
    Azor, </para>
  <para style="p"><verse number="14" style="v" />Azor ta Zadok, Zadok ta Akhim, Akhim ta Eliud, </para>
  <para style="p"><verse number="15" style="v" />Eliud ta Eleazer, Eleazer ta Matthan, Matthan ta
    Jakob, </para>
  <para style="p"><verse number="16" style="v" />Jakob ta Josef hi a, Josef pen Khrih a kici Jesuh'
    nu Mary' pasal ahi hi. </para>
  <para style="p"><verse number="17" style="v" />Hih bang ahih manin Abraham panin David ciangdong
    khang sawmleli pha a, David panin Babylon gamah salin a kipaikhiatpih dong khang sawmleli mah
    pha a, Babylon gamah salin a kipaikhiatpih-a kipanin Khrih a suah hun ciangdong khang sawmleli
    mah a pha hi. </para>
  <para style="p"><verse number="18" style="v" />Jesuh Khrih a hong suahna zia hih bang ahi hi. Mary
    pen Josef-a' dingin zuthawl piaksa hi a, ahi zongin a kiten' taktak ma-un Kha Siangtho in amah a
    gaisakna thu Mary in a thei hi. </para>
  <para style="p"><verse number="19" style="v" />A lawmpa Josef pen a manin a gamta nuam mi khat
    ahih manin a lawmnu maizumsak nuamlo a, kuama theihlohin maksim dingin a ngaihsun hi. </para>
  <para style="p"><verse number="20" style="v" />Ahi zongin hih bangin thu a ngaihsut laitakin a
    mang sungah Topa' vantung mi khat hong kilang a, “David suan Josef aw, Mary sunga nau pen Kha
    Siangtho in a gaisak ahih manin amah ten'pih ngamlah kei in. </para>
  <para style="p"><verse number="21" style="v" />Amah in tapa khat hong nei ding a, tua tapa in ama
    mite a mawhna uh panin honkhia ding ahih manin ama min dingin Jesuh na phuak ding hi,” ci-in thu
    a gen hi. </para>
  <para style="p"><verse number="22" style="v" />Topa in kamsangpa tung tawnin a gensa thu a tun'
    theihna dingin hih thute a piang ahi hi. Tua a genna-ah, </para>
  <para style="p"><verse number="23" style="v" />“Nungak khat gai-in tapa khat nei ding a, ama min
    dingin Emmanuel kiphuak ding hi,” ci hi. Emmanuel a khiatna in, eite tawh Pasian hong omkhawm
    hi, a cihna ahi hi. </para>
  <para style="p"><verse number="24" style="v" />Josef zong a khan'lawh ciangin Topa' vantung mi'
    sawl bangin a zi a la hi. </para>
  <para style="p"><verse number="25" style="v" />Ahi zongin tua tapa a suah hun dongin a zi luppihlo
    a, a suah ciangin a min dingin Jesuh a phuak hi. </para>
  <chapter number="2" style="c" />
  <para style="p"><verse number="1" style="v" />Herod in Judea gamah kumpi a sep hun laitakin tua
    gamsung Bethlehem khua-ah Jesuh a suak hi. A suah khit phetin aksi thu lamsang a siam mi
    pawlkhat, nisuahna lam panin Jerusalem-ah hong tung uh a, </para>
  <para style="p"><verse number="2" style="v" />“Jew mite' kumpi ding ahi naungek a hong suak pen
    koi lai-ah om ahi hiam? Nisuahna lam pan ama aksi hong suah ciangin ka mu uh a, amah a bia
    dingin a hong pai ka hi uh hi,” hong ci uh hi. </para>
  <para style="p"><verse number="3" style="v" />Kumpi Herod in hih thu a zak ciangin lamdangsa
    mahmah a, Jerusalem khuami khempeuh in zong lamdang a sa ciat uh hi. </para>
  <para style="p"><verse number="4" style="v" />Tua ahih manin Herod in siampi liante leh Thukham
    hilh siate khempeuh kaikhawm a, “Koi lai-ah Khrih suak ding ahi hiam?” ci-in a dong hi. </para>
  <para style="p"><verse number="6" style="v" />Amaute in, “Kamsangpa in a lai gelhna sungah, ‘Judah
    gamah a om Bethlehem khua aw, ka mi Israel-te a uk dingin nangma sung panin ukpa khat hong piang
    ding ahih manin Judah gam a uk khuate lakah a neu na hi het kei hi,’ ci ahih manin Judea gamsung
    Bethlehem khua-ah suak ding hi,” ci-in a dawng uh hi. </para>
  <para style="p"><verse number="7" style="v" />Tua ciangin Herod in tua mipilte samsim a, aksi a
    kilat hun teltakin a dot khit ciangin, </para>
  <para style="p"><verse number="8" style="v" />Bethlehem khua-ah a paina dingun sawl a, “Tua
    naungek limtakin va zong un la, kei zong hong pai-in amah ka biak theihna dingin na muh khit uh
    ciangin kei kiangah thu hong zasak un,” ci-in a vaikhak hi. </para>
  <para style="p"><verse number="9" style="v" />Amaute in kumpipa' vaikhak thuteng a zak khit uh
    ciangin paikhia uh a, nisuahna lamah a muh uh aksi mah, lam a pai laitakun mu uh a, naungek omna
    tung santak a tun' matengin amaute mai-ah tua aksi na pai hi. </para>
  <para style="p"><verse number="10" style="v" />Tua aksi a muh uh ciangin a lungdamna uh kigen
    theilo hi. </para>
  <para style="p"><verse number="11" style="v" />Inn sungah amaute lut uh a, naungek leh a nu Mary a
    mu uh hi. Amaute khukdin'in tua naungek a biak khit uh ciangin a vanpuakte uh suahkhia uh a,
    kham, saledi paknamtui, leh myrrh paknamtuite, letsongin a pia uh hi. </para>
  <para style="p"><verse number="12" style="v" />Herod kiangah a kihilkik lohna dingun a mang sung
    uhah Pasian in hilh ahih manin, lampi dang tawnin a gam uhah a ciahkik uh hi. </para>
  <para style="p"><verse number="13" style="v" />Tua mipilte a ciah khit uh ciangin Josef' mang
    sungah Topa' vantung mi khat hong kilang a, “Kithawi-in naungek leh a nu, Egypt gamah taipih in.
    Pai khia un, ci-in kong genkik matengin tua gamah va om un. Herod in naungek thah dingin hong
    zong ding hi,” a ci hi. </para>
  <para style="p"><verse number="14" style="v" />Josef zong kithawi pah a, Egypt gam a zuan dingin
    naungek leh a nu tawh zanpi mahin dingkhia uh a, </para>
  <para style="p"><verse number="15" style="v" />Herod a sih hun ciangdong tua gamah a va om uh hi.
    Kamsangpa tung tawnin Topa in, “Egypt gam panin ka Tapa ka samkhia hi,” ci-in a genna thu a
    tun'na dingin hih bangin a piang ahi hi. </para>
  <para style="p"><verse number="16" style="v" />Nisuahna lam panin a hong pai mipilte in amah a
    khem lamtak Herod in a theih ciangin a heh suak mahmah hi. Tua mipilte tung panin aksi a kilat
    hun a dotna tawh kizui-in, Bethlehem khua leh a kiima om naungek kum nih ciang leh a nuaisiah
    khempeuh a that dingin a galkapte a sawl hi. </para>
  <para style="p"><verse number="17" style="v" />Hih bangin thu hong pian' ciangin kamsangpa
    Jeremiah in, </para>
  <para style="p"><verse number="18" style="v" />“Nakpi taka kahna awging Ramah gamsungah kiza hi.
    Rachel in a tate kah a, a tate khempeuh si khin ahih manin a kah a tawpna dingin kikhem zolo
    hi,” ci-in a genna thu a tun'na ding ahi hi. </para>
  <para style="p"><verse number="19" style="v" />Herod a sih khit ciangin Egypt gama om Josef
    kiangah Topa' vantung mi khat hong kilang a, </para>
  <para style="p"><verse number="20" style="v" />“Naupang a that nuam mite si khinta ahih ciangin
    kithawi in la, naupang leh a nu tawh Israel gamah ciah un,” a ci hi. </para>
  <para style="p"><verse number="21" style="v" />Josef zong kithawi-in, naupang leh a nu tawh Israel
    gamah a ciah uh hi. </para>
  <para style="p"><verse number="22" style="v" />Ahi zongin Arkhelaus in a pa Herod' za laihin Judea
    gam uk mahin a omna thu a zak ciangin tua gamah Josef ciah ngamlo hi. Tua ahih manin a mang sung
    mahah a kihilna bangin Galilee gamsungah lutin, </para>
  <para style="p"><verse number="23" style="v" />Nazareth khua-ah a teng uh hi. Kamsangte in, “Amah
    pen Nazareth khuami kici ding hi,” ci-in a genkholhna a tun'na dingin hih bangin a piang ahi hi. </para>
  <chapter number="3" style="c" />
  <para style="p"><verse number="1" style="v" />Tua hun laitakin tuiphumpa Johan hong pai-in, Judea
    gamsungah thuhilh hong kipan a, </para>
  <para style="p"><verse number="2" style="v" />“Vantung ki-ukna hun hong naita ahih manin na
    mawhnate uh kisik kik un,” a ci hi. </para>
  <para style="p"><verse number="3" style="v" />Kamsang Isaiah in, “Gamsungah mi khat kiko a, ‘Topa'
    paina ding lampi bawl un la, a tot ding lampi tangsak un,’ ci hi,” ci-in a gen ciangin hih
    Johan' thu a gen ahi hi. </para>
  <para style="p"><verse number="4" style="v" />Johan in kalaoh mul kigan puan silhin, savun
    kawnggak tawh a kawng gak a, kauphe leh gamlak khuaizu tawh a kivak hi. </para>
  <para style="p"><verse number="5" style="v" />Jerusalem khua, Judea gamsung, leh Jordan Gun kiim
    gam panin mite hong pai uh hi. </para>
  <para style="p"><verse number="6" style="v" />Amaute in a mawhnate uh hong pulak uh a, Johan in
    Jordan Gun sungah amaute a tuiphum hi. </para>
  <para style="p"><verse number="7" style="v" />Ahi zongin Farisi mite leh Saddusi mite tampi tak
    tui a kiphum dingin a hong pai a muh ciangin Johan in amaute kiangah, “Gul bangin ngian a zang
    note aw, a hong tung ding Pasian' hehna panin na suahtak theihna ding uh kua in hong hilhkhol
    ahi hiam? </para>
  <para style="p"><verse number="8" style="v" />Na kisik kikna uh a kilangsak ding gamtatna gamta un
    la, </para>
  <para style="p"><verse number="9" style="v" />‘Abraham' suante ihi ngawn hi,’ cihna lungsim nei
    mawk kei un. Ke'n kong cihin-ah, Pasian in hih suangte nangawn Abraham' suanlekhakte-in a bawl
    thei hi lel hi. </para>
  <para style="p"><verse number="10" style="v" />Tu mahmahin sing a bulphuk dingin hei tawh kingim
    zo hi. Tua ahih manin gah hoih a gahlo sing khempeuh kiphukin meikhuk sungah kikhul ding hi. </para>
  <para style="p"><verse number="11" style="v" />Na kisikkik khitna uh a kilatna dingin tui sungah
    note ka hong phum a, ahi zongin kei nungah a hong paipa in Kha Siangtho leh mei sungah note hong
    phum ding hi. Tua a hong pai dingpa pen kei sangin nakpi takin lianzaw a, ama khedap a tawisak
    ding nangawnin ka kilawmzo nai kei hi. </para>
  <para style="p"><verse number="12" style="v" />Amah in a khutah anzapna tawi-in a ante zap a, a
    taksate khawmin a ansal sungah koih ding a, a ansite ahih leh a mit ngeilo mei sungah a khul
    ding hi,” ci-in thu a hilh hi. </para>
  <para style="p"><verse number="13" style="v" />Tua laitakin Galilee gam panin Jesuh hong pai a,
    Johan' khutsungah a kituiphum dingin ama omna Jordan Gun-ah a hong tung hi. </para>
  <para style="p"><verse number="14" style="v" />Ahi zongin Johan in na tuiphum nuamlo a, “Nang in
    kei nong tuiphum dingin a kilawmzaw kimlai, kei' phum dingin nang hong pai zawsop na hi hiam?” a
    na ci hi. </para>
  <para style="p"><verse number="15" style="v" />Ahi zongin Jesuh in, “Pasian in hih dingin kisam a
    sak khempeuh i hih ding a kilawm thu ahih manin tu-in hong phum hoh in,” a cih ciangin Johan in
    zong a mang hi. </para>
  <para style="p"><verse number="16" style="v" />Jesuh a kituiphum khit phetin tui sung panin a
    paikhia pah hi. Tua laitakin vantung hong kihong a, vakhu bangin Pasian' Kha Siangtho hong
    kumsukin ama tungah a khawl a mu hi. </para>
  <para style="p"><verse number="17" style="v" />Tua sung mahin vantung panin aw khat hong ging a,
    “Hih pen ka it mahmah ka Tapa hi a, ama tungah ka lungkim mahmah hi,” a hong ci hi. </para>
  <chapter number="4" style="c" />
  <para style="p"><verse number="1" style="v" />Tua ciangin Dawimangpa' ze-etna a thuak dingin Kha
    Siangtho in gamlakah Jesuh a paipih hi. </para>
  <para style="p"><verse number="2" style="v" />Jesuh in sun sawmli leh zan sawmli sung an neloin
    omkhin ahih manin a gil a kial hi. </para>
  <para style="p"><verse number="3" style="v" />Tua ciangin ama kiangah Dawimangpa hong pai a,
    “Pasian' Tapa na hih takpi leh hih suangte anlum a suahna dingin thu pia in,” a ci hi. </para>
  <para style="p"><verse number="4" style="v" />Ahi zongin Jesuh in, “Lai Siangtho sungah, ‘Anlum
    bek tawh mite nungtalo a, Pasian genkhiat thute tawh nungta zaw hi,’ ci-in kigelh hilo ahi
    hiam?” ci-in a dawng hi. </para>
  <para style="p"><verse number="5" style="v" />Tua ciangin Dawimangpa in gamlak panin Jerusalem
    khua-ah Jesuh paipih a, biakinn khumzang a sangpen munah a kahtohpih khit ciangin, </para>
  <para style="p"><verse number="6" style="v" />“Pasian' Tapa taktak na hih leh Lai Siangtho sungah,
    ‘Pasian in nang a hong kem dingin a vantung mite hong sawl ding hi. Na khete leh suang a
    kitahkhak lohna dingin vantung mite in a khut uh tawh nang hong dom ding hi,’ ci-in kigelh ahih
    manin, hih lai panin tuaksuk in,” a ci hi. </para>
  <para style="p"><verse number="7" style="v" />Jesuh in, “Lai Siangtho mahah, ‘Na Topa Pasian na
    ze-et kei in,’ ci-in gen hilo ahi hiam?” ci-in a dawng hi. </para>
  <para style="p"><verse number="8" style="v" />Tua ciangin Dawimangpa in mual sang mahmah khatah
    Jesuh paipihto a, leitung kumpi gam khempeuh leh a hoihna teng a lah khit ciangin, </para>
  <para style="p"><verse number="9" style="v" />“Ka mai-ah kunin kei hong bia lecin hihte khempeuh
    nangma tungah kong pia ding hi,” a ci hi. </para>
  <para style="p"><verse number="10" style="v" />Jesuh in, “Satan aw, taikhia in. Lai Siangtho in,
    ‘Na Topa Pasian bek bia in la, ama na bek sem in,’ ci hilo ahi hiam?” ci-in a dawng hi. </para>
  <para style="p"><verse number="11" style="v" />Tua ciangin Dawimangpa paikhia a, vantung mite hong
    pai-in Jesuh huhin an a vak uh hi. </para>
  <para style="p"><verse number="12" style="v" />Jesuh in Johan a kimatna thu a zak ciangin Galilee
    gamsungah va kihem hi. </para>
  <para style="p"><verse number="13" style="v" />Galilee gam Nazareth khua-ah omsuak loin paikhia
    leuleu a, Zebulun leh Naftali gamsung Galilee Tuili gei-a om Kapernaum khua-ah a va teng hi. </para>
  <para style="p"><verse number="14" style="v" />Tua bangin a va ten'na pen kamsangpa Isaiah thugen
    a tun'na ding ahi hi. Tua a genna-ah, </para>
  <para style="p"><verse number="15" style="v" />“Gentail mite' ten'na Galilee gamsung, Jordan Gun
    galkhat, Tuipi lampangah a om Zebulun leh Naftali gam! </para>
  <para style="p"><verse number="16" style="v" />Khuamial sunga a teng mite in khuavak lianpi mu
    ding uh hi. Sihna gam khuamial sungah a teng mite tungah khuavak hong taang ding hi,” ci hi. </para>
  <para style="p"><verse number="17" style="v" />Tua huna kipan Jesuh in thuhilh ding kipan a,
    “Vantung ki-ukna hong naita ahih manin kisikin na omzia uh kheel un,” ci-in thu a hilh hi. </para>
  <para style="p"><verse number="18" style="v" />Galilee Tuili gei-ah Jesuh a pai laitakin ngabeng
    Peter a kici Simon leh a nau Andru, ngen tawh nga khuhin a om a mu hi. </para>
  <para style="p"><verse number="19" style="v" />Jesuh in amaute kiangah, “Kei hong zui un; nga mat
    bangin pawl tampi a ngah thei mi kong suaksak ding hi,” ci hi. </para>
  <para style="p"><verse number="20" style="v" />Amaute gel in zong a ngente uh nusia-in Jesuh a zui
    pah uh hi. </para>
  <para style="p"><verse number="21" style="v" />Tua lai panin a paikhiat khit uh ciangin Zebedi
    tapa James leh Johan-te unau, a pa uh tawh gunkuang sungah ngen puahin a om mu leuleu a, amaute
    gel zong a sam hi. </para>
  <para style="p"><verse number="22" style="v" />Amaute gel in zong gunkuang leh a pa uh nusia-in
    Jesuh a zui pah uh hi. </para>
  <para style="p"><verse number="23" style="v" />Galilee gamsung khempeuhah Jesuh pai kawikawi a,
    amau' kikhopna innte-ah thu hilhin, vantung ki-ukna hangin lungdamna thute hilh a, natna
    tuamtuam a nei cina khempeuh a damsak hi. </para>
  <para style="p"><verse number="24" style="v" />Syria gamsung khempeuhah ama thu kizel ahih manin
    dawivei mi, sibup mi, khutzaw khezaw mi-a kipanin natna satna a tuamtuam a nei mi khempeuh ama
    kiangah hong kipuak a, amah in a vekpi-in a damsak hi. </para>
  <para style="p"><verse number="25" style="v" />Galilee gam, Khuapi Sawmte gam, Jerusalem khua,
    Judea gam leh Jordan Gun galkhat gam panin mi tampi tak in Jesuh a zui uh hi. </para>
  <chapter number="5" style="c" />
  <para style="p"><verse number="1" style="v" />Jesuh in tua bangin mihon tampi tak a muh ciangin
    mualtung lamah kahto-in tusuk a, a nungzuite zong ama nai-ah hong tu uh hi. </para>
  <para style="p"><verse number="2" style="v" />Tua ciangin a kam ka-in amaute tungah thu hilh ding
    kipan a, </para>
  <para style="p"><verse number="3" style="v" />“Kha thu lamah zawngkhal a kisate sungah vantung
    ki-ukna thu om ahih manin thupha ngah mi ahi uh hi. </para>
  <para style="p"><verse number="4" style="v" />Dahin a thum a tau mite Pasian in amaute hehnem ding
    ahih manin thupha ngah mi ahi uh hi. </para>
  <para style="p"><verse number="5" style="v" />A lungnem mite in Pasian' ciamsa leitang ngah ding
    uh ahih manin thupha ngah mi ahi uh hi. </para>
  <para style="p"><verse number="6" style="v" />Pasian' deihteng sepding a hanciamte Pasian in
    lungkimna ngahsak ding ahih manin thupha ngah mi ahi uh hi. </para>
  <para style="p"><verse number="7" style="v" />Midang a hehpih mite tungah Pasian in hehpihna pia
    ding ahih manin thupha ngah mi ahi uh hi. </para>
  <para style="p"><verse number="8" style="v" />Lungsim takpi tawh Pasian a zong mite in Pasian mu
    ding ahih manin thupha ngah mi ahi uh hi. </para>
  <para style="p"><verse number="9" style="v" />Kilemna ding deihin a hanciam mite in Pasian' tate
    cihna ngah ding uh ahih manin thupha ngah mi ahi uh hi. </para>
  <para style="p"><verse number="10" style="v" />Pasian' deihna bangin a gamtat manin bawlsiatna a
    thuak mite vantung ki-ukna sungah a omte ahih manin thupha ngah mi ahi uh hi. </para>
  <para style="p"><verse number="11" style="v" />“Midangte in keima hangin a manlopi-in hong
    simmawhin hong bawlsia a, a nam tuamtuamin hong gensiat uh ciangin thupha ngah mi na hi uh hi. </para>
  <para style="p"><verse number="12" style="v" />Note-a' dingin vantungah thaman lianpi hong kikoih
    kholhsak ahih manin tua bang na tuah uh ciangin nuamin na lungdam un. Note' hun ma-a kamsangte
    zong tua bangmahin a na kibawlsia ngei ahi hi. </para>
  <para style="p"><verse number="13" style="v" />“Note pen leitung mite-a' dingin ci tawh na kibang
    uh hi. Ahi zongin ci a alna bei leh i alsakkik theihna ding lampi om nawnlo hi. A kizatna ding
    bangmah om nawnlo a, mite' tuatcilgawp dingin kipaai lel hi. </para>
  <para style="p"><verse number="14" style="v" />“Note pen leitung mite-a' dingin khuavak tawh na
    kibang uh hi. Mual dawnah a om khua kiseelcip theilo hi. </para>
  <para style="p"><verse number="15" style="v" />Mei a vak khit ciangin kuamah in lawh khuhlo hi.
    Meivakna mun sangah koihzaw a, innsung khempeuh a taangsak hi. </para>
  <para style="p"><verse number="16" style="v" />Midangte in na gamtatna hoihte uh a muh ciangin
    vantungah a om na Pa uh min a phat theihna dingun mite mai-ah na gamtat hoihna uh khuavak bangin
    na kilangsak un. </para>
  <para style="p"><verse number="17" style="v" />“Moses Thukham leh kamsangte' thuhilhnate a phiat
    dingin hong pai hi, ci-in hong ngaihsun kei un. Tuate a phiat dingin a hong pai hiloin, amaute'
    hilhna a kicingsak dingin a hong pai ka hizaw hi. </para>
  <para style="p"><verse number="18" style="v" />Hoihtakin na phawk ding uh thu panin: Van leh lei a
    bei mateng, hih thukhamte a neupen khat nangawn' deihna tangtung lopi-in mawkmailo ding hi. </para>
  <para style="p"><verse number="19" style="v" />Tua ahih manin hih thukhamte lakpan a neupente khat
    bek nangawn zuikha loin, midangte in zong a zuihlohna dingin a gen mite pen vantung ki-ukna
    sungah mi neupen hi ding uh hi. Ahi zongin hih thukhamte zui-in, midangte in zong a zuihna
    dingin a hilh mite pen vantung ki-ukna sungah milian hi ding uh hi. </para>
  <para style="p"><verse number="20" style="v" />Tua ahih manin Pasian' deihna bangin gamtatna ding
    thu-ah Thukham hilh siate leh Farisi mite sangin na cihtakzawk uh leh vantung ki-ukna sungah a
    om thei bek ding na hi uh hi. </para>
  <para style="p"><verse number="21" style="v" />“Tanglai mite tungah, ‘Mi that kei un. Mi that
    peuhmah in sihna thuak ding hi,’ ci-in a kigenna thu na zaksa uh ahi hi. </para>
  <para style="p"><verse number="22" style="v" />Ahi zongin ke'n note kiangah kong genin-ah: A
    sanggampa tungah a heh mi in thukhenna thuakkha thei ding hi. A sanggampa kiangah, ‘Bangmah-a
    kimang lo,’ ci-in a ko bawl mi in uliante mai-ah thusitna thuak thei ding a, a sanggampa
    kiangah, ‘Mi hai,’ ci-in a simmawh mi in hell meikuang sungah khulna thuak thei ding hi. </para>
  <para style="p"><verse number="23" style="v" />Tua ahih manin Pasian tungah biakna a pia dingin
    biakna tau mai-ah na om laitakin na sanggamte khat peuhpeuh na tungah a lungkimlohna thu na
    phawk leh, </para>
  <para style="p"><verse number="24" style="v" />Pasian na biakna ding nate, a biakna tau mai-ah
    nusia photin, pai-in na sanggampa tawh va kilem phot in la, tua khit ciangin hong paikikin
    Pasian biakna pia in. </para>
  <para style="p"><verse number="25" style="v" />Nangma tungah mi khatpeuh lungkim loin zumah hong
    khiat leh, zum na tun' ma-un hun om lai-in na kilem pakna dingin hanciam in. Tua hi kei leh zum
    na tun' uh ciangin thukhente khutsung na tung ding a, thukhente in palikte khutsungah hong apin,
    palikte in thong sungah hong khum ding hi. </para>
  <para style="p"><verse number="26" style="v" />A mantakin kong genin-ah: Na liau sum na piak khit
    dong matengin thong sung panin na suakta ngei kei ding hi. </para>
  <para style="p"><verse number="27" style="v" />“‘Mi zi tungah na mawh kei ding hi,’ ci-in a
    kigenna thu na zaksa uh ahi hi. </para>
  <para style="p"><verse number="28" style="v" />Ahi zongin ke'n kong genin-ah: Mawhpih nopna
    lungsim tawh numei khat a en mi peuhmah in a lungsimah tua numei tawh a mawh ahi hi. </para>
  <para style="p"><verse number="29" style="v" />Tua ahih manin na mit taklam in na mawhna ding hong
    pian'sak leh khelkhia in la paai in. Na pumpi bupin hell khuk sungah hong kikhul sangin na pumpi
    na khat pelem leh nang-a' dingin hoihzaw lai hi. </para>
  <para style="p"><verse number="30" style="v" />Na taklam khut in na mawhna ding hong pian'sak leh
    sattan in la paai in. Na pumpi bupin hell khuk sungah hong kikhul sangin na pumpi na khat pelem
    leh nang-a' dingin hoihzaw lai hi. </para>
  <para style="p"><verse number="31" style="v" />“‘A zi a ma mi peuhmah in a zi tungah makna lai pia
    ta hen,’ ci-in a kigenna zong na zak khitsa uh ahi hi. </para>
  <para style="p"><verse number="32" style="v" />Ahi zongin ke'n note kiangah kong genin-ah: Mi khat
    peuhmah in pasal dang tawh a mawhna hang lobuang, a zi a mak peuhmah a, a zi in pasal a neihkik
    leh mi tawh a mawh dingin a bawl a suak hi. Tua a kima numei a ten'pihte, numei tawh a mawh mah
    ahi hi. </para>
  <para style="p"><verse number="33" style="v" />“Tanglai-in mite tungah, ‘Pasian tungah na
    kiciamnate uh pelh kei un la, ama tungah na kiciam bangun tungsak un,’ ci-in a kigenna na zaksa
    uh ahi hi. </para>
  <para style="p"><verse number="34" style="v" />Ahi zongin ke'n note kiangah kong genin-ah: Hih
    ding khat peuhpeuh na neih uh ciangin kiciamna na zang vet kei un. Kiciamna-in vantung na zang
    kei un — Pasian' tokhom hi veve hi. </para>
  <para style="p"><verse number="35" style="v" />Leitung zong kiciamna-in na zang kei un — Pasian'
    khengakna mah hi veve hi. Jerusalem khuapi zong kiciamna-in na zang kei un — Kumpi lian ahi
    Pasian' khuapi mah hi veve hi. </para>
  <para style="p"><verse number="36" style="v" />Kiciamna-in na lutang zong na zang kei in. Na lu
    tunga om samzang khat bek nangawn a kangsa vomsak theiloin, a vom pen na kangsak thei kei hi. </para>
  <para style="p"><verse number="37" style="v" />Na gen peuhmah ahi ahih leh, ‘Hi,’ ci in la, a hilo
    ahih leh, ‘Hilo,’ cihna tawh kicingsak in. Tua bang hiloin kiciamna kam na zat ciangin
    Dawimangpa tawh kizomin thumanlo na hih lamtak hong kilang hi. </para>
  <para style="p"><verse number="38" style="v" />“Note in, ‘Mittang khat tangding mittang khat, ha
    khat tangding ha khat,’ ci-in a kigenna na zaksa uh ahi hi. </para>
  <para style="p"><verse number="39" style="v" />Ahi zongin note kiangah ke'n kong genin-ah: A
    gilote na thukkik kei un. Mi khatpeuh in na paang taklam hong bet leh a langkhat zong na dawh
    lai zaw in. </para>
  <para style="p"><verse number="40" style="v" />Mi khatpeuh in na puansungsilh a ngahnop manin
    zumah hong khia-in hong laksak leh na puantungsilh zong na piathuah lai in. </para>
  <para style="p"><verse number="41" style="v" />Galkapte khatpeuh in tai khat sung a van pua dingin
    hong sawl leh a valin tai khat sung mah na puaksak lai in. </para>
  <para style="p"><verse number="42" style="v" />Mi khat peuhpeuh in na khat peuhpeuh hong nget leh
    na pia in la, nang kiang panin na a hong leitawi mite na pia in. </para>
  <para style="p"><verse number="43" style="v" />“Note in, ‘Na vengte uh na it un la, na galte uh na
    mudah un,’ ci-in a kigenna thu na zaksa uh ahi hi. </para>
  <para style="p"><verse number="44" style="v" />Ahi zongin ke'n note kiangah kong genin-ah: Na
    galte uh na it un la, no hong bawlsiate-a' dingin thu na ngetsak un. </para>
  <para style="p"><verse number="45" style="v" />Tua hi leh vantungah a om na Pa uh tate na hi thei
    ding uh hi. Bang hang hiam cih leh amah in mihoihte leh misiate tungah a kibangin ni taangsak
    khawm a, a gamtat phate leh a gamtat siate tungah zong a kibang mahin guah zusak khawm hi. </para>
  <para style="p"><verse number="46" style="v" />Tua ahih manin no hong itte bek na it uh leh Pasian
    in bang thaman hong pia zenzen ding ahi hiam? Siahdongte nangawn in amau a itte it thei uh hi. </para>
  <para style="p"><verse number="47" style="v" />Na lawmte bek uh hopihin thupha na piak uh leh mi
    mawkmawkte sangin na hoihzawkna uh bang om ahi hiam? Gentail mite nangawn in tua bang ciang lel
    hih thei uh hi. </para>
  <para style="p"><verse number="48" style="v" />Tua ahih manin vantungah a om na Pa uh a cingtaak
    mah bangin note zong lungsim citakin na cingtaakna ding uh na hanciam un. </para>
  <chapter number="6" style="c" />
  <para style="p"><verse number="1" style="v" />“Biakna tawh kizomin na hoih khat peuhpeuh na sep uh
    ciangin mite' phat ding deihna tawh a kilang theithei dingin na sepkhak lohna dingun na
    kingaihsun un. Tua bangin gamta le uh cin, vantungah a om na Pa uh kiang panin thaman na ngah
    kei ding uh hi. </para>
  <para style="p"><verse number="2" style="v" />“Tua ahih manin mi cimawhte tungah huhna na piak uh
    ciangin, mite in a phat ding uh a deihna tawh a kineihkhem mite in kikhopna innsung leh kongzing
    lakah a kilang theithei-in a hih uh bangin na hih kei un. Tua bangin a hih mite in thaman a ngah
    khinta ahihna thu limtakin na phawk un. </para>
  <para style="p"><verse number="3" style="v" />Ahi zongin note in mi cimawhte citna tawh na huh uh
    ciangin na lawm naihuai pente uh nangawn in hong theihlohna dingun pia un la, </para>
  <para style="p"><verse number="4" style="v" />kuamah theisak kei un. Tua hi leh kuama muhlohin na
    gamtatna uh a mu na Pa un note tungah thaman hong pia ding hi. </para>
  <para style="p"><verse number="5" style="v" />“Note in thu na nget uh ciangin mite' muh theih
    dingin a kineihkhem mite in kikhopna innsung leh kongzing lamka lai-ah a ngetnop se uh bangin na
    gamta kei un. Tua bangin a gamtate in thaman a ngah khinta ahihna uh limtakin phawk un. </para>
  <para style="p"><verse number="6" style="v" />Ahi zongin thu na nget uh ciangin na innsung uhah
    tumin kong khak un la, na muh theihloh uh na Pa uh kiangah na ngen un. Tua hi leh kuama muhlohin
    na gamtatna uh a hong mu na Pa un note' tungah thaman hong pia ding hi. </para>
  <para style="p"><verse number="7" style="v" />“Thu na nget uh ciangin i thunget sau leh Pasian in
    hong pia deuh ding hi, ci-in a ngaihsun Gentail mite bangin khiatna a nei tumlo kam tampi na
    luilui kei un. </para>
  <para style="p"><verse number="8" style="v" />Tua na thunget ma nangawnun na Pa un note' kisapna
    teng hong theikhin ahih manin Gentail mite na bang kei un. </para>
  <para style="p"><verse number="9" style="v" />Tua ahih manin thu na nget uh ciangin hih bangin na
    ngen un: ‘Vantunga om kote' Pa aw, na min siangtho kizahtak hen. </para>
  <para style="p"><verse number="10" style="v" />Na ukna hun hong tung hen la, vantung bangin
    leitungah zong na deih bangin kigamta hen. </para>
  <para style="p"><verse number="11" style="v" />Nisim khamkhop an hong pia in. </para>
  <para style="p"><verse number="12" style="v" />Kote tungah a hong mawhte mawh maisakna ka neih
    bangun ko' mawhna zong hong maisak in. </para>
  <para style="p"><verse number="13" style="v" />Ze-etna lian hong thuaksak ke'n. Gilo' kiang pan
    hong honkhia in,’ (Uk zawhna, vangliatna, minthan'na, na nei tawntung hi. Amen.) ci-in na ngen
    ding uh hi. </para>
  <para style="p"><verse number="14" style="v" />Note in midangte' hong mawhna na maisak uh leh
    vantungah a om na Pa un zong note' mawhna hong maisak ding hi. </para>
  <para style="p"><verse number="15" style="v" />Ahi zongin note in midangte' hong mawhna na maisak
    kei uh leh vantungah a om na Pa un zong note' mawhna hong maisaklo ding hi. </para>
  <para style="p"><verse number="16" style="v" />“An na tan' uh ciangin a kineihkhem mite bangin
    maikhingin om kei un. Amaute in an a tan'lam uh mite in a theih ding uh a ut manun gilkial mai
    pua-in a om uh hi. Amaute in a antan' thaman uh a ngah khinta ahih lamtak limtakin thei un. </para>
  <para style="p"><verse number="17" style="v" />Ahi zongin an na tan' uh ciangin na mai uh phiatin
    na sam uh hiat un. </para>
  <para style="p"><verse number="18" style="v" />Tua hi leh midangte in na an tan'lam uh a theihloh
    hangin na muh theihloh na Pa un hong thei veve ding a, kuama theihlohin na tan'lam uh a hong
    thei na Pa un note' tungah thaman hong pia ding hi. </para>
  <para style="p"><verse number="19" style="v" />“Nget in ne-in a kekseu theihna, gutate in luhin a
    guktheihna hih leitungah na sum uh khol kei un. </para>
  <para style="p"><verse number="20" style="v" />Nget in a nek theihlohna, a kekseu theihlohna,
    gutate in luhin a guk theihlohna mun vantungah note-a' dingin kholzaw un. </para>
  <para style="p"><verse number="21" style="v" />Bang hang hiam cih leh na sum omna uhah na lungsim
    uh om tawntung ding hi. </para>
  <para style="p"><verse number="22" style="v" />“Mittang pen pumpi-a' dingin meivak tawh kibang hi.
    Na mit uh cim leh na pumpi un hoihtakin khua mu thei hi. </para>
  <para style="p"><verse number="23" style="v" />Ahi zongin na mit uh maang leh na pumpi uh-a'
    dingin khua a mial hi. Tua ahih manin note' sunga a om khuavak pen a mial hi leh tua mialna pen
    nasia mahmah ding hi. </para>
  <para style="p"><verse number="24" style="v" />“Kuamah, to nih' sila hikhawm theilo hi. Khat
    mudahin khat it ding a, khat tungah thumanin khat simmawhbawl ding hi. Note in Pasian' na leh
    leitung sum na na semkhawm zo kei ding uh hi. </para>
  <para style="p"><verse number="25" style="v" />“Tua ahih ciangin note kiangah kong genin-ah: Na
    nuntakna dingun bang ne-in bang dawn ding cih ahi a, na pumpi uh-a' dingin bang silh ding cih
    ahi zongin lunghimawh lua kei un. Nuntakna pen an sangin thupizaw a, pumpi pen puan sangin
    thupizaw hilo ahi hiam? </para>
  <para style="p"><verse number="26" style="v" />“Vanah a leeng vasate ngaihsun dih un: Amaute in
    khai tuhlo, an zong lalo, sal sungah zong khollo napi-in vantungah a om na Pa un tuate a nek
    ding uh tasamsak lo hi. Tua vasate sangin note manphazaw thampek hilo na hi uh hiam? </para>
  <para style="p"><verse number="27" style="v" />Na lunghihmawh manun kua in na khan' uh kum bangzah
    sotto thei na hi uh hiam? </para>
  <para style="p"><verse number="28" style="v" />Bang hangin puansilh ding lunghimawh na hi uh hiam?
    Gamlaka om pakte a nuntakzia ngaihsun dih un: Amaute in amau-a' dingin na lah semlo, khau zong
    kheeklo napi-in, </para>
  <para style="p"><verse number="29" style="v" />a hau mahmah Solomon nangawn a hoihpenin a kizep
    ciangin zong hih pakte banzo nailo lai hi. </para>
  <para style="p"><verse number="30" style="v" />Tua ahih ciangin tuni-in hingin, a zing ciang mahin
    meikhukah a kikhultum lel hih gamlak lopate Pasian in puansilh guan' ahih leh note hong lim
    guatzaw ding ahih manin na upna uh a neu mahmah ahi hi. </para>
  <para style="p"><verse number="31" style="v" />Tua ahih manin bang ne ding a, bang dawn ding a,
    bang silh ding ihi hiam, ci-in lunghimawh lua kei un. </para>
  <para style="p"><verse number="32" style="v" />(Gentail mite in lunghihmawh penin a neihte uh hih
    bangte ahi hi.) Hih nate khempeuh na kisap lamtak uh vantungah a om na Pa un a thei hi. </para>
  <para style="p"><verse number="33" style="v" />Thudang khempeuh sangin Pasian' ukna leh ama deihna
    na zuih theihna ding uh thupi ngaihsut masazaw un. Tua hi leh hih na kisapna dangte khempeuh uh
    zong hong piathuah veve ding hi. </para>
  <para style="p"><verse number="34" style="v" />“Tua ahih manin zing ciang huna ding ma lungkham
    masa kei un. Zing ciang thu ding ama thu-in omsak lel un. Tuni thu pen tuni thu mah tawh beisak
    un la, lungkham ding behlap se kei un. </para>
  <chapter number="7" style="c" />
  <para style="p"><verse number="1" style="v" />“Pasian in note hong mawhsak lohna dingin midangte
    va mawhsaksak nawn kei un. </para>
  <para style="p"><verse number="2" style="v" />Bang hang hiam cih leh midangte' thu na khenzia uh
    tawh kizui-in note tungah hong khen ding a, midangte tungah na zat uh ngeina mah note tungah
    hong zang ding hi. </para>
  <para style="p"><verse number="3" style="v" />Bang hangin na lawmte' mit sunga ninthem tang muhsak
    thei napi-in nangma mit sunga singluang tang phawk theilo na hi hiam? </para>
  <para style="p"><verse number="4" style="v" />Nangma mit sungah singluang a tang kimlai, bangci-in
    na lawmte kiangah, ‘Na mit sunga ninthem tang hong lakkhiatsak ning,’ ci thei ding na hi hiam? </para>
  <para style="p"><verse number="5" style="v" />No a kineihkhem mite aw, note' mit sunga singluang
    tang lakhia masa le uh cin, na lawmte uh mit sunga ninthem tang na lakkhiat theihna dingun
    hoihtakin khua na mu thei pan ding uh hi. </para>
  <para style="p"><verse number="6" style="v" />“Uite tungah a siangtho nate pia kei un. Pia le uh
    cin hong pet zawsop ding hi. Vokte mai-ah na suangmanphate uh lot kei un. Lot le uh cin sikcip
    lel ding uh hi. </para>
  <para style="p"><verse number="7" style="v" />“Ngen un; na nget uh leh hong kipia ding hi. Zong
    un; na zon' uh leh na mu ding uh hi. Kongkhak na kiu un; na kiuh uh leh hong kihon ding hi. </para>
  <para style="p"><verse number="8" style="v" />Bang hang hiam na cih uh leh a ngente khempeuh in
    ngah ding uh a, a zongte khempeuh in mu ding uh a, a kiute khempeuh-a' ding kong kihon ding hi. </para>
  <para style="p"><verse number="9" style="v" />Pa ahi note khatpeuh in na tate un anlum hong ngen
    leh suangtum pia ding na hi uh hiam? </para>
  <para style="p"><verse number="10" style="v" />Ngasa hong ngen leh gul pia ding na hi uh hiam? </para>
  <para style="p"><verse number="11" style="v" />Note mihoihlo hinapi-in na tate uh tungah na hoih
    piakding ngaihsun thei na hih uh leh vantungah a om na Pa un a ngen mite tungah na hoihte hong
    piazaw mahmah ding hilo ahi hiam? </para>
  <para style="p"><verse number="12" style="v" />Tua ahih manin note tungah hong kibawl ding na deih
    bangun midangte tungah na bawl un. Moses Thukhamte leh kamsangte' thuhilhnate pen hih mah a
    deihna ahi hi. </para>
  <para style="p"><verse number="13" style="v" />“Kong kawcik bek tawnin lut un. Hell khuk tun'na
    ding kongvang pen lianin a lampi baih a, mi tampi in a zui uh hi. </para>
  <para style="p"><verse number="14" style="v" />Ahi zongin nuntak tawntungna tun'na ding kong
    kawcikin a lampi haksa a, mi tawmno bek in a zuizo uh hi. </para>
  <para style="p"><verse number="15" style="v" />“Kamsang taktak a hilote na muh uh ciangin limtakin
    kikem un. Amaute in a tungthamah tuu lim hong pua-in, ahi zongin a sungtawng taktak uh ngia
    hangsan bang ahi uh hi. </para>
  <para style="p"><verse number="16" style="v" />Amaute' gamtatna tawh amau' pianzia na thei ding uh
    hi. Lingvom kung panin leenggah kilo ngeilo a, sialtalling kung panin theigah kilo ngei ahi
    hiam? </para>
  <para style="p"><verse number="17" style="v" />Tua ahih manin singkung cidamte in gah limci gah a,
    singkung ginalote in gah ginalo gah uh hi. </para>
  <para style="p"><verse number="18" style="v" />Singkung cidamte in gah ginalo gah ngeilo a,
    singkung ginalote in gah limci gah ngeilo hi. </para>
  <para style="p"><verse number="19" style="v" />Gah limci a gahlo singkungte kiphukin meikhuk
    sungah kikhul hi. </para>
  <para style="p"><verse number="20" style="v" />Tua ahih manin amau' gamtatna tawh amau' pianzia na
    thei ding uh hi. </para>
  <para style="p"><verse number="21" style="v" />“Kei kiangah, ‘Topa, Topa aw,’ hong ci mi khempeuh,
    vantung ki-ukna sungah lutthei kimlo ding uh a, vantungah a om ka Pa' deihna bangin a gamtateng
    bek lutthei ding uh hi. </para>
  <para style="p"><verse number="22" style="v" />Tua ni ciangin mi tampi in kei kiangah, ‘Topa, Topa
    aw, nangma min tawh thu hilhin, nangma min tawh dawite hawlkhia-in, nangma min tawh na lamdang
    lian tampi bawl hilo ka hi uh hiam?’ hong ci ding uh hi. </para>
  <para style="p"><verse number="23" style="v" />Tua ciangin keimah in amaute kiangah, ‘Note ka hong
    thei ngei kei hi. Siatna a gamta mite aw, kei kiang panin kihemkhia un,’ ka ci ding hi. </para>
  <para style="p"><verse number="24" style="v" />“Ka thuhilhna za-in a zui mi khempeuhte pen suang
    tungah a inn a lam mipilpa tawh kibang ding hi. </para>
  <para style="p"><verse number="25" style="v" />Guah hong zu-in, tui hong khangin, huihpi hong nung
    a, tua inn a nawkgawp uh hangin suang tungah kilam ahih manin kisia zolo hi. </para>
  <para style="p"><verse number="26" style="v" />Hih ka thugente za napi-in a zui nuamlote pen
    sehnel tungah a inn a lam mihaipa tawh kibang ding hi. </para>
  <para style="p"><verse number="27" style="v" />Guah hong zu-in, tui hong khangin, huihpi hong nung
    a, tua inn a nawkgawp uh ciangin a kisia hi. Tua inn naksiat mahmah hi,” ci-in thu a gen hi. </para>
  <para style="p"><verse number="28" style="v" />Jesuh in hih a thugente a man khit ciangin, ama
    thugenna hangin mihonpite in lamdangsa mahmah uh hi. </para>
  <para style="p"><verse number="29" style="v" />Amah in Thukham hilh siate bangin thu genloin, aana
    neite bangin thu a genzaw hi. </para>
  <chapter number="8" style="c" />
  <para style="p"><verse number="1" style="v" />Tua mual panin Jesuh hong paisuk ciangin mihon tampi
    in amah a zui uh hi. </para>
  <para style="p"><verse number="2" style="v" />Tua laitakin miphak khat hong pai-in ama mai-ah hong
    khukdin' a, “Topa aw, nong damsaknop nak leh nong damsak thei ding hi,” a ci hi. </para>
  <para style="p"><verse number="3" style="v" />Jesuh in zong a khut zanin tua mipa lawng a, “Ka
    hong damsaknuam hi; dam ta in,” a cih khit phetin a phakna a dampah hi. </para>
  <para style="p"><verse number="4" style="v" />Tua ciangin Jesuh in ama kiangah, “Hih thupiang
    kuama kiangah gen masa loin siampipa kiangah va paisuak pahin va kivelsak in la, na damkhitna
    thu mi khempeuh in a theihna dingin Moses thupiakna tawh kizui-in biakna va pia in,” ci-in a
    vaikhak hi. </para>
  <para style="p"><verse number="5" style="v" />Kapernaum khua a tun' ciangin Rom mi galkapbu khat
    ama kiangah hong pai-in, </para>
  <para style="p"><verse number="6" style="v" />“Topa aw, ka nasempa cina-in inn-ah lupna ngakin om
    a, gim mahmahin tangzo hetlo ahih manin hong damsak in,” ci-in a thum hi. </para>
  <para style="p"><verse number="7" style="v" />Jesuh in, “Hong pai-in ka damsak ding hi,” a ci hi. </para>
  <para style="p"><verse number="8" style="v" />Ahi zongin galkapbupa in, “Topa aw, keima inn-ah
    nangpipi nong pai dingin kilawmlo ka hih manin a damna dingin thu pia lel lecin zong ka nasempa
    dam ding hi. </para>
  <para style="p"><verse number="9" style="v" />Kei zong uliante khutnuai-ah nasem mi ka hi a, keima
    khutnuai-ah zong galkapte a om hi. Tua galkapte khat kiangah, ‘Pai in,’ ci-in sawl leng pai a,
    adang khat kiangah, ‘Hong pai in,’ ci-in sam leng hong pai a, ka nasempa kiangah, ‘Hih sem in,’
    ci-in sawl leng a sem hi,” a ci hi. </para>
  <para style="p"><verse number="10" style="v" />Jesuh in hih bupa thugen a zak ciangin lamdangsa a,
    amah a zui mihonte kiangah, “A mantaka kong genin-ah Israel mite lak nangawnah hih bang upna a
    nei ka mu nai kei hi. </para>
  <para style="p"><verse number="11" style="v" />Nisuahna leh nitumna panin mi tampi tak hong pai-in
    vantung ki-ukna sungah Abraham, Isaac, leh Jakob-te tawh an ne-in sabuai-ah tukhawm ding uh hi. </para>
  <para style="p"><verse number="12" style="v" />Ahi zongin vantung ki-ukna sungah a om dingin a
    kingaihsun Israel mite ahih leh pualam khuamialna-ah kilawnkhia ding a, tua lai-ah kapin a
    hagawi ding uh hi,” a ci hi. </para>
  <para style="p"><verse number="13" style="v" />Tua ciangin Jesuh in galkapbupa kiangah, “Na inn-ah
    ciah in. Na up bangin hong piang ding hi,” a ci hi. Tua hun laitak teek mahin a nasempa a dam
    hi. </para>
  <para style="p"><verse number="14" style="v" />Peter' inn-ah Jesuh va pai a, Peter' sungnu
    nattunin lupna tungah a lum a mu hi. </para>
  <para style="p"><verse number="15" style="v" />Jesuh in ama khut va lawn'sak hi. A natna dampah a,
    amah zong tho-in a zinte a dozo pah hi. </para>
  <para style="p"><verse number="16" style="v" />A nitak ciangin mite in Jesuh kiangah dawivei mi
    tampi tak hong paipih uh hi. Jesuh in kam khat pauna bek tawh dawite hawlkhia-in cina khempeuh a
    damsak hi. </para>
  <para style="p"><verse number="17" style="v" />Kamsang Isaiah in, “Amah in eite' natna teng
    thuakin, eite' gimna teng puakhia hi,” ci-in a genna thu a tun'na dingin hih bang a piang ahi
    hi. </para>
  <para style="p"><verse number="18" style="v" />Jesuh in ama kiangah mi tampi tak a hong omlam a
    theih ciangin a nungzuite kiangah, “Tuili galkhatah pai ni,” ci-in a gen hi. </para>
  <para style="p"><verse number="19" style="v" />Tua laitakin Thukham hilh siate khat in ama
    kiangah, “Sia aw, na paina peuhpeuhah ka hong zui ding hi,” a cih leh </para>
  <para style="p"><verse number="20" style="v" />Jesuh in, “Ngiate in lupna ding kua nei uh a,
    vasate in zong giahna ding bu nei uh hi. Ahi zongin Mihing Tapa in a luptheihna ding mun
    koimahah neilo hi,” ci-in a dawng hi. </para>
  <para style="p"><verse number="21" style="v" />Tua ciangin amah a zui midang khat in, “Topa aw,
    kei hong ciahsak in la, ka pa hong vuisak masa in,” a cih leh </para>
  <para style="p"><verse number="22" style="v" />Jesuh in, “Nangmah in kei hong zui in la, misi bang
    ahi mite in misite a vui dingun nusiat in,” ci-in a dawng hi. </para>
  <para style="p"><verse number="23" style="v" />Gunkuang tungah Jesuh a tuan' ciangin a nungzuite
    in zong a zui uh hi. </para>
  <para style="p"><verse number="24" style="v" />Thakhat thu-in huihpi hong nung ahih manin
    tuihualte in gunkuang tum dekdek a, ahi zongin Jesuh a ihmu hi. </para>
  <para style="p"><verse number="25" style="v" />Nungzuite in Jesuh va phong uh a, “Topa aw, ka si
    dektak uh hi; hong hon in,” a va ci uh hi. </para>
  <para style="p"><verse number="26" style="v" />Jesuh in, “Bang hangin tuaci lau na hi uh hiam? Na
    upna uh neu mahmah hi,” a cih khit ciangin tho-in huihpi leh tuihualte thu pia a, a dai dide pah
    hi. </para>
  <para style="p"><verse number="27" style="v" />A nungzuite in lamdangsa mahmah uh a, “Huihpi leh
    tuihualte nangawn in ama thu mang ahih manin hih mipa a bangci mi hi ding ahi hiam?” a ci uh hi. </para>
  <para style="p"><verse number="28" style="v" />Tuili galkhat, Gadara gam a tun' ciangin han panin
    dawivei mi nih hong paikhia-in Jesuh a na dawn uh hi. Tua mi nihte kihtakhuai mahmah ahih manin
    amaute omna lam tawnin kuamah pai ngamlo uh hi. </para>
  <para style="p"><verse number="29" style="v" />Amaute nakpi takin hong kiko uh a, “Pasian' Tapa
    aw, kote bang hong nuammawh na hi hiam? A hun tung nailopi-in kote gim a pia dingin hong pai na
    hi hiam?” a ci uh hi. </para>
  <para style="p"><verse number="30" style="v" />Tua laitakin tua san panin a gamlalo mun khatah vok
    honpi gamta-in a om hi. </para>
  <para style="p"><verse number="31" style="v" />Tua ciangin dawite in Jesuh kiangah, “Kote hong
    hawlkhia ding na hih leh hua vokte sungah hong lutsak in,” ci-in a thum uh ciangin </para>
  <para style="p"><verse number="32" style="v" />Jesuh in, “Pai un,” ci ahih manin amaute zong
    paikhia-in vokte sungah a lut uh hi. Tua vok honte, keen luvum panin tuaksuk gawpin tuili sung
    tu uh ahih manin a vekpi-in tuikia-in a si khin hi. </para>
  <para style="p"><verse number="33" style="v" />Tua vokcingte zong tai-in khuasung tuh uh a, tua
    dawivei mite' thu leh a thupiang khempeuh a gen uh hi. </para>
  <para style="p"><verse number="34" style="v" />Tua ciangin khuasung mi khempeuh, Jesuh kiangah
    hong pai-in amah a muh uh ciangin, amau gam panin a paikhiatna dingin a thum uh hi. </para>
  <chapter number="9" style="c" />
  <para style="p"><verse number="1" style="v" />Tua lai panin gunkuangah tuang leuleu-in tuili
    galkhat lama om ama khua-ah a va tungkik hi. </para>
  <para style="p"><verse number="2" style="v" />Mi pawlkhat in khutlekhezaw mi khat, a lupna pheek
    tawh hong pua-in Jesuh kiang a hong tun'pih uh hi. Jesuh in amaute' upna a muh ciangin a cina
    mipa kiangah, “Ka ta aw, na lungsim kinuamsak in; na mawhna hong kimaisak khinta hi,” a ci hi. </para>
  <para style="p"><verse number="3" style="v" />Tua ciangin Thukham hilh siate pawlkhat in a lungsim
    uhah, “Pasian tawh a kikim bangin kampau ahih manin hih mipa in Pasian a dem ahi hi,” ci-in a
    ngaihsun uh hi. </para>
  <para style="p"><verse number="4" style="v" />Ahi zongin Jesuh in amaute' ngaihsutna thei ahih
    manin, “Bang hangin a sialamin ngaihsun na hi uh hiam? </para>
  <para style="p"><verse number="5" style="v" />‘Na mawhna hong kimaisak hi,’ cih ding leh, ‘Tho in
    la pai in,’ cih ding koi baihzaw ahi hiam? Kampau lel pen baih mahmah hi. </para>
  <para style="p"><verse number="6" style="v" />Ahi zongin Mihing Tapa in leitungah mawhmaisak
    theihna ding thu nei hi, ci-in na theihna dingun kong lak ding hi,” a cih khit ciangin
    khutlekhezaw mipa kiangah, “Tho in; na lupna pheek pua in la na inn-ah ciah in,” a ci hi. </para>
  <para style="p"><verse number="7" style="v" />Amah zong tho-in a inn-ah a ciahpah hi. </para>
  <para style="p"><verse number="8" style="v" />Mihonte in hih thu a theih uh ciangin lau mahmah uh
    a, Pasian in mihingte tungah hih bang vangliatna a piakna hangin ama min a phat uh hi. </para>
  <para style="p"><verse number="9" style="v" />Tua lai mun panin Jesuh a paikhiat ciangin
    siahdongpa Matthai a zumah tu-in a om mu a, “Hong zui in,” a cih leh amah zong dingin a zuipah
    hi. </para>
  <para style="p"><verse number="10" style="v" />Jesuh in Matthai' inn-ah nitak an a nek laitakin
    siahdong dangte leh thukham a khial midang tampite in zong Jesuh leh a nungzuite tawh an a
    nekhawm uh hi. </para>
  <para style="p"><verse number="11" style="v" />Farisi mite in hih thu a muh uh ciangin Jesuh
    nungzuite kiangah, “Bang hangin na siapa un siahdongte leh thukham khialte tawh an nekhawm ahi
    hiam?” a ci uh hi. </para>
  <para style="p"><verse number="12" style="v" />Jesuh in hih thu a zak ciangin, “Cidamte in siavuan
    kisamlo uh a, cina mite bek in kisam uh hi. </para>
  <para style="p"><verse number="13" style="v" />Lai Siangtho sungah, ‘Ganhing tawh biak ding ka
    deih kei a, migitna ka deihzaw hi,’ ci-in a genna pen bang a cihnopna ahi hiam, va kan un. Mite
    in a zahtak mihoihte a sam dingin a hong pai ka hi kei a, mite in a pampaih mite a sam dingin a
    hong pai ka hi hi,” a ci hi. </para>
  <para style="p"><verse number="14" style="v" />Tua ciangin Jesuh kiangah Tuiphumpa Johan'
    nungzuite hong pai uh a, “Bang hangin kote leh Farisi mite in an tang zelzel napi-in, na
    nungzuite in tanglo se ahi uh hiam?” ci-in a dong uh hi. </para>
  <para style="p"><verse number="15" style="v" />Jesuh in amaute kiangah, “Mopina pawi khatah, a
    zineipa a om sungin a mopawi simte dah dingin um na hi uh hiam? Dah hetlo ding uh hi. Ahi zongin
    amaute kiang panin zineipa a kilakkhiat ding hun hong tung ding a, tua hun ciangin amaute in an
    a tang ding uh hi. </para>
  <para style="p"><verse number="16" style="v" />Kuamah in a ton nailo puanbek thak tawh puan lui a
    phop kei hi. Tua bangin phop leh puanbek thak a ton ciangin a lui kaigawmin a vang a gol semsem
    ding hi. </para>
  <para style="p"><verse number="17" style="v" />Kuamah in savun um lui sungah leenggahzu thak
    thunlo hi. Kithun leh a savun um phukham ding a, a leenggahzu bua-in a savun um zong a sia a
    suak ding hi. Leenggahzu thak pen savun um thak sungah kithun bek hi. Tua ahih manin a nihin a
    sia omlo hi,” ci-in a dawng hi. </para>
  <para style="p"><verse number="18" style="v" />Tua bangin Jesuh in thu genin a om laitakin Jesuh
    kiangah Jew mi ulian khat hong pai-in ama mai-ah hong khukdin' a, “Tu mahmahin ka tanu a si hi.
    Ahi zongin nang hong pai-in ama tungah na khut hong nga lecin amah hingkik ding hi,” ci-in a
    thum hi. </para>
  <para style="p"><verse number="19" style="v" />Jesuh zong dingpah a, a nungzuite tawh tua mipa a
    zui uh hi. </para>
  <para style="p"><verse number="20" style="v" />Tua laitakin kum sawmlenih tawntung a si a luang
    numei khat Jesuh' nungah hong pai-in a puan mongteep a lawngsim hi. </para>
  <para style="p"><verse number="21" style="v" />Tua numei in, “A puan va lawng bek leng zong ka dam
    ding hi,” ci-in a lungsimah ngaihsun hi. </para>
  <para style="p"><verse number="22" style="v" />Jesuh zong hong kihei a, tua numei a muh ciangin,
    “Ka tanu aw, na lung kinuamsak in. Na upna in nang hong damsak khinta hi,” a cih khit phetin tua
    numei a dampah hi. </para>
  <para style="p"><verse number="23" style="v" />Jew mi ulianpa' inn-ah Jesuh a tun' ciangin tamngai
    tum mite leh mihonpi a gamlum henhan a muh ciangin, </para>
  <para style="p"><verse number="24" style="v" />“Na vekpi-un paikhia un. Hih numeino a si hilo a, a
    ihmu bek ahi hi,” a ci hi. Ahi zongin amaute in Jesuh zahpihin a nuihsan uh hi. </para>
  <para style="p"><verse number="25" style="v" />Ahi zongin mihonpite a pualamah a kipaikhiatsak
    khit ciangin tua numeino omna-ah Jesuh tumin a khut a va let ciangin tua numeino hong tho hi. </para>
  <para style="p"><verse number="26" style="v" />Hih thupiang tua gam khempeuhah a kizel hi. </para>
  <para style="p"><verse number="27" style="v" />Tua lai panin Jesuh a paikhiat ciangin mittaw mi
    nih in a nungah hong zui-in nakpi takin kiko uh a, “David' suan Jesuh aw, kote hong hehpih in,”
    ci-in a thum uh hi. </para>
  <para style="p"><verse number="28" style="v" />Inn-ah Jesuh a lut ciangin mittaw mi nihte in zong
    hong zui uh hi. Tua ciangin Jesuh in, “Na mit uh khua hong musak thei dingin hong um na hi uh
    hiam?” ci-in a dot ciangin amaute in, “Topa aw, ka hong um uh hi,” ci-in a dawng uh hi. </para>
  <para style="p"><verse number="29" style="v" />Tua ciangin Jesuh in amaute' mit lawn'sak a, “Na
    upna uh tawh kizui-in note tungah hong piang ta hen,” a ci hi. </para>
  <para style="p"><verse number="30" style="v" />Tua ciangin amaute in khua mukik uh a, Jesuh in
    amaute gel kiangah, “Hih thupiang kuamah theisak kei un,” ci-in khauh takin a gen hi. </para>
  <para style="p"><verse number="31" style="v" />Ahi zongin amaute paikhia uh a, tua gamsung
    khempeuhah hih thu a zasak uh hi. </para>
  <para style="p"><verse number="32" style="v" />Tua mi nihte a paikhiat laitakun mi pawlkhat in
    dawi a veina hangin a pautheilo mi khat, Jesuh kiangah a hong paipih uh hi. </para>
  <para style="p"><verse number="33" style="v" />Ama sung panin dawi a kihawlkhiat khit phetin tua
    mipa hong pautheikik pah hi. Mihonpite in lamdangsa mahmah uh a, “Israel gamsungah hih bang thu
    piang ngei nailo hi,” a ci uh hi. </para>
  <para style="p"><verse number="34" style="v" />Ahi zongin Farisi mite in, “Dawimang lianpenpa min
    tawh hih bangin dawi a hawlkhia ahi hi,” a ci uh hi. </para>
  <para style="p"><verse number="35" style="v" />Tua bangin khuapite leh khuaneute-ah Jesuh pai
    kawikawi a, a kikhopna uh innte-ah thu hilhin, Pasian' ukna hangin a lungdamhuai thute gen a,
    natna nam khempeuh a damsak hi. </para>
  <para style="p"><verse number="36" style="v" />Mihonte a muh ciangin, a cing neilo tuuhon bangin
    gimna ngahin lungkhamin om uh ahih manin hehpihhuai a sa hi. </para>
  <para style="p"><verse number="37" style="v" />Tua ahih manin a nungzuite kiangah, “Anlak ding
    tampi om napi-in anlak na a sem ding mi tawmbek a om hi. </para>
  <para style="p"><verse number="38" style="v" />Tua ahih manin ama an a la dingin annei Topa in
    nasem tampi hong sawlna dingin thu ngen un,” a ci hi. </para>
  <chapter number="10" style="c" />
  <para style="p"><verse number="1" style="v" />Jesuh in a nungzui sawmlenihte sam a, dawite a
    hawlkhiat theihna ding uh leh natna nam khempeuh a damsak theihna dingun amaute tungah
    vangliatna a pia hi. </para>
  <para style="p"><verse number="2" style="v" />Tua sawltak sawmlenihte' min in: A masa-in Simon
    (Peter zong a kicipa) leh a naupa Andru, Zebedi' tapa James leh a naupa Johan, </para>
  <para style="p"><verse number="3" style="v" />Filip leh Bartholomew, Thomas leh siahdongpa
    Matthai, Alfeas' tapa James, Thaddeas, </para>
  <para style="p"><verse number="4" style="v" />Simon (gam khualpa), leh Jesuh a lehhek Iskariot'
    tapa Judas ahi uh hi. </para>
  <para style="p"><verse number="5" style="v" />Jesuh in hih mi sawmlenihte sawl a, “Gentail mite
    gamsung ahi a, Samaria mite khuasungah ahi zongin lut kei un. </para>
  <para style="p"><verse number="6" style="v" />Tuu bangin a mangthang Israel mite lakah va paizaw
    un. </para>
  <para style="p"><verse number="7" style="v" />Na paina peuh uhah, ‘Vantung ki-ukna hong naita hi,’
    ci-in thu va hilh un. </para>
  <para style="p"><verse number="8" style="v" />Cinate damsakin, misite hingsakin, miphakte
    damsakin, dawite va hawlkhia un. Man piak kulloin hih vangliatna na ngah uh bangin hih
    vangliatna na zatna uhah zong man va ngen kei un. </para>
  <para style="p"><verse number="9" style="v" />Kham ahi a, ngun ahi a, sumngo ahi zongin sum
    peuhmah na ip sung uhah keng kei un. </para>
  <para style="p"><verse number="10" style="v" />Khualzinna-ah an ngenin puakna ding ip ahi a,
    khedap ahi a, ciangkhut ahi zongin keng kei un la, puanak zong a val kengthuah kei un. Nasem
    mite pen amau sapnateng mite in a piak ding a ngeina ahi hi. </para>
  <para style="p"><verse number="11" style="v" />“Khuapi ahi a, khuaneu ahi zongin khua khat
    peuhpeuh na tun' uh ciangin tua khuasungah note zin hong tungsak nuam kua om ahi hiam, ci-in
    zong un la, na muh uh ciangin tuate' inn-ah tungin, tua khua na nusiat mateng uh tua lai mahah
    omsuak pah un. </para>
  <para style="p"><verse number="12" style="v" />Inn khat peuhpeuhah na lut uh ciangin a mite
    hopihin thupha na pia un. </para>
  <para style="p"><verse number="13" style="v" />Tua na hopihna uh innsunga mite in note hong
    tun'saknop leh na hopihna thupha uh amaute tungah kip ding a, ahi zongin hong tun'saknop kei uh
    leh na hopihna thupha uh na dokkik ding uh hi. </para>
  <para style="p"><verse number="14" style="v" />Inn khat peuhpeuh in ahi a, khua khat peuhpeuh in
    ahi zongin note hong tun'saknop kei a, na thugen uh hong ngaihnop kei leh tua lai panin paikhia
    un la, na khe uha leivui bangte sin'khiat un. </para>
  <para style="p"><verse number="15" style="v" />Thukhen ni ciangin tua khuamite' thuakna sangin
    Sodom khua leh Gomorrah khuamite' thuakna olzaw lai ding ahihna thu hoihtakin phawk un. </para>
  <para style="p"><verse number="16" style="v" />“Ngiahon lakah tuu a kikhah bangin note hong
    sawlkhia ka hih manin gul bangin pilvang un la, vakhu bangin migi un. </para>
  <para style="p"><verse number="17" style="v" />Mi pawlkhatte in note hong manin zumah hong paipih
    ding uh a, amaute' kikhopna innsungah hong satgawp ding uh ahih manin hoihtakin kidawm un. </para>
  <para style="p"><verse number="18" style="v" />Keima hangin gam ukte leh kumpite mai-ah thu hong
    kisit ding hi. Hih bang na tuah uh ciangin thu hong sit mite leh Gentail mite tungah Lungdamna
    Thu gentheihna ding hunhoih a nei na hi uh hi. </para>
  <para style="p"><verse number="19" style="v" />Tua bangin thusitna a thuak dingin hong kipaipih
    ciangin, bang gen ding ihi hiam, ci-in lunghimawh kei un. A hun a tun' ciangin na gending teng
    uh hong kihilh ding hi. </para>
  <para style="p"><verse number="20" style="v" />Thu na gen uh ciangin note' gen hiloin, na Pa uh'
    Kha Siangtho in note tung tawnin thu a gen ding ahi hi. </para>
  <para style="p"><verse number="21" style="v" />Unau leh unau, pa in a ta, tate in a nu a pate
    langpangin sihna a thuak dingin khatlekhat kiheek ding uh hi. </para>
  <para style="p"><verse number="22" style="v" />Keima hangin Gentail mi khempeuh in note hong mudah
    ding uh hi. Ahi zongin a tawpdongin a thuakzo mite in hotkhiatna a ngah ding uh hi. </para>
  <para style="p"><verse number="23" style="v" />Khua khatah note hong kibawlsiat leh khuadang
    khatah tai un. Note kiangah kong genin-ah: Israel khua khempeuh na khit ma-un Mihing Tapa hong
    pai ding hi. </para>
  <para style="p"><verse number="24" style="v" />“A siapa sangin a sang naupangte lianzaw ngeilo a,
    a topa sangin a silate lianzaw ngeilo hi. </para>
  <para style="p"><verse number="25" style="v" />Tua ahih manin sang naupangte pen a siapa uh tawh a
    kibat uh leh a lungkim ding uh hi a, silate pen a tote uh tawh a kibat uh leh a lungkim ding uh
    ahi hi. Innteek lutangpa pen Beelzebul hong ci uh ahih leh a innkuanpih mite tua sangin min
    siazaw tawh hong kozaw lai ding uh hilo ahi hiam? </para>
  <para style="p"><verse number="26" style="v" />“Tua ahih manin kuamah kihta kei un. A kiseelte
    khatvei teitei kimu ding a, thusimte khatvei teitei thulang suak ding hi. </para>
  <para style="p"><verse number="27" style="v" />Zan khuamial sunga kong gente, sun khuavak sungah
    taangko un la, a simthamin kong huau thute, innkhumdawn zangah na taangko un. </para>
  <para style="p"><verse number="28" style="v" />Pumpi a thah khit ciangin kha a that theilote na
    kihta kei un. Hell khuk sungah pumpi leh kha a nihin a susia theipa na kihtazaw un. </para>
  <para style="p"><verse number="29" style="v" />Gitta nih ciangin mat khatin kizuak lel hilo ahi
    hiam? Tua hinapi-in na Pa uh' thukim lohin tua gittate khat nangawn lei-ah mawkkiatlo hi. </para>
  <para style="p"><verse number="30" style="v" />Note ahih leh na lu tung uha na sammal phazah
    nangawn uh hong kiciamtehsak hi. </para>
  <para style="p"><verse number="31" style="v" />Tua ahih manin lau kei un. Gitta tampi sangin note
    na manphazaw uh hi. </para>
  <para style="p"><verse number="32" style="v" />“Keima mi ahihna thu mite' theihin a genkhia mite,
    kei zong vantungah ka Pa' mai-ah keima mi ahihna thu ka gen ding hi. </para>
  <para style="p"><verse number="33" style="v" />Ahi zongin keima mi ahihna thu mite' theihin a
    genkhia nuamlote, kei zong vantungah ka Pa' mai-ah keima mi ahihna thu ka genkhia nuam kei ding
    hi. </para>
  <para style="p"><verse number="34" style="v" />“Leitungah kilemna a omsak dingin hong pai hi,
    ci-in hong ngaihsun kei un. Kilemna a omsak dingin a hong pai ka hi kei a, kidona ding namsau a
    khah dingin a hong pai ka hizaw hi. </para>
  <para style="p"><verse number="35" style="v" />Tate leh pate a kidosak ding, tanute leh nute a
    kidosak ding, monute leh teeknute a kidosak dingin a hong pai ka hi hi. </para>
  <para style="p"><verse number="36" style="v" />Mi khat-a' dingin a gal lianpenpen ama innkuanpih
    mite mah hong hi ding hi. </para>
  <para style="p"><verse number="37" style="v" />“Kei sangin a nu a pa a itzawte kei tawh kilawmlo
    a, kei sangin a tapa a tanu a itzawte kei tawh kilawmlo hi. </para>
  <para style="p"><verse number="38" style="v" />Ama singlamteh mah puatawm lopi-in ka nung hong
    zuite kei tawh kilawmlo hi. </para>
  <para style="p"><verse number="39" style="v" />Hih leitung nuntakna a hon nuamte in a nuntakna
    taktak taanlawh ding a, keima hangin a nuntakna a taanlawhte in a nuntakna taktak a ngah ding uh
    hi. </para>
  <para style="p"><verse number="40" style="v" />“Na thugen uh a hong sangte in kei' thu a hong sang
    hi a, kei a hong sangte in kei a hong sawlpa zong a sang ahi uh hi. </para>
  <para style="p"><verse number="41" style="v" />Pasian' thugen ahihna hangin Pasian' thugen mi a
    sangte in Pasian' thugente' thaman ngah ding a, mihoih hihna hangin mihoih a sang mite in
    mihoihte' thaman ngah ding uh hi. </para>
  <para style="p"><verse number="42" style="v" />Keima nungzui mi a neupen khat nangawn, keima
    nungzui ahihna hangin tuivot hai khat bek a suahte nangawn in pelloin thaman a ngah ding lamtak
    phawk un,” ci-in a vaikhak hi. </para>
  <chapter number="11" style="c" />
  <para style="p"><verse number="1" style="v" />Jesuh in a nungzui sawmlenihte a vaikhakna a man
    khit ciangin tua kiimnai-a om khuate-ah thuhilh ding leh thugen dingin tua mun panin a paikhia
    hi. </para>
  <para style="p"><verse number="2" style="v" />Tuiphumpa Johan in thong sung panin Jesuh' nasepnate
    a zak ciangin Jesuh kiangah a nungzuite sawl a, </para>
  <para style="p"><verse number="3" style="v" />“Nang pen a hong pai dingpa na hi hiam, tua ahih kei
    leh adang na lamen lai ding ka hi uh hiam?” ci-in a dongsak hi. </para>
  <para style="p"><verse number="4" style="v" />Jesuh in amaute kiangah, “Va ciahkik un la, tu-a na
    zakte uh leh na muh uh thute va gen un: </para>
  <para style="p"><verse number="5" style="v" />Mittawte in khua mukik a, khebaite paithei kikin,
    miphakte damkik a, bilngongte in khua za kikin, misite hingkik a, mizawngte tungah Lungdamna Thu
    a kihilhnate va gen un. </para>
  <para style="p"><verse number="6" style="v" />Kei hong umte pen a lungdamhuai mahmah ahi hi,”
    ci-in a dawng hi. </para>
  <para style="p"><verse number="7" style="v" />Tua thudong mite a ciahkhiat khit ciangin Jesuh in
    mihonte kiangah Johan' thu gen a, “Gamlakah Johan kiangah na pai uh ciangin bang a mu dingin
    kilamen na hi uh hiam? Huih in a mut awn diamdiam lopakungte a en ding maw? </para>
  <para style="p"><verse number="8" style="v" />Tua hilo ahih leh bang a mu dingin kilamen na hi uh
    hiam? Puan hoihnono a silhpa a mu dingin kilamen maw? A taktakin ci lehang, puan hoihnono a
    silhte pen kumpi innsungah om uh hi. </para>
  <para style="p"><verse number="9" style="v" />Tua ahih kei leh bang a en dingin pai na hi uh hiam?
    Kamsangpa a en ding maw? Hi hi; kamsangpa a en dingin na pai uh a, tua na muhpa uh kamsang
    mawkmawk ciang bek hiloin a lianzaw khat ahi hi. </para>
  <para style="p"><verse number="10" style="v" />Bang hang hiam cih leh Lai Siangtho in Johan' thu a
    genna-ah, ‘Na paina ding lampi a hongkhol dingin nangma mai-ah ka kamtaipa ka sawl hi,’ ci-in
    Pasian in gen hi, ci-in kigelh hi. </para>
  <para style="p"><verse number="11" style="v" />Leitung mi khempeuh sung pan Tuiphumpa Johan a
    lianpen ahi hi. Ahi zongin vantung ki-ukna sungah a neupen i cihte nangawn Johan sangin lianzaw
    lai hi. </para>
  <para style="p"><verse number="12" style="v" />Tuiphumpa Johan' thuhilh huna kipan tu ciangdong,
    mite in vantung ki-ukna thu hong kituhteh gawp uh a, thahatthu hong ciam uh hi. </para>
  <para style="p"><verse number="13" style="v" />Bang hang hiam cih leh Tuiphumpa Johan thuhilh a
    kipat hun ciangdong, kamsangte khempeuh leh Moses Thukham khempeuh in hih vantung ki-ukna thu
    gen belin a nei uh hi. </para>
  <para style="p"><verse number="14" style="v" />Tua thu kigensa na upnop uh leh, a kigenkhol bangin
    a hong pai ding Elijah a kici pen Tuiphumpa Johan ahi hi. </para>
  <para style="p"><verse number="15" style="v" />Tua ahih manin bil neite in na za ta un. </para>
  <para style="p"><verse number="16" style="v" />“Ahi zongin tuhun mite bang tawh genteh ding ka hi
    hiam cih leh: Mihon omna lamkabomah a tu naupang a kimawlte tawh kibang uh hi. Naupang honkhat
    in a lawmte kiangah, </para>
  <para style="p"><verse number="17" style="v" />‘Lamna ding khuang kong tumsak uh hangin na lam
    nuam kei uh a, kah la ka sak uh hangin lah na kap nuam tuan kei uh hi,’ a kicite tawh a kibang
    uh hi. </para>
  <para style="p"><verse number="18" style="v" />Bang hang hiam cih leh Tuiphumpa Johan hong pai a,
    amah in zu leh an tangin a om ciangin, ‘Dawivei hi,’ a ci uh hi. </para>
  <para style="p"><verse number="19" style="v" />Mihing Tapa hong pai leuleu a, zune anne-in a om
    ciangin, ‘Zuhai anhaipa; siahdongte leh midangte in a kikholhpih noploh mite tawh a kikhawlpa,’
    ci leuleu uh hi. Ahi zongin Pasian' pilna a man taktakna thu a gah panin hong kilang hi,” a ci
    hi. </para>
  <para style="p"><verse number="20" style="v" />Tua ciangin Jesuh in na lamdang tampi a bawlna mun
    khuapi mite kisik nuamlo uh ahih manin taiibawl ding kipan a, </para>
  <para style="p"><verse number="21" style="v" />“Khorazin khuapi mite leh Bethsaida khuapi mite aw,
    gimna lianpi na thuak ding uh hi. Bang hang hiam cih leh note khuasungah a hong kilak na
    lamdangte, Taia leh Sidon khuasungah kilak hi leh amaute in kisikna limin sawtpekin puanhampi
    silhin vut kinuh ding uh hi. </para>
  <para style="p"><verse number="22" style="v" />Tua ahih manin thukhen ni ciangin note' thuakna
    sangin, Taia leh Sidon khuamite' thuakna baihzaw lai ding ahihna thu phawk ta un. </para>
  <para style="p"><verse number="23" style="v" />Kapernaum khuapi mite aw, van a sangna munah hong
    kipahtawi ding sa na hi uh hiam? Hell khuk sungah hong kilawnsuk ding hi. Bang hang hiam cih leh
    note' khuasunga hong kibawl na lamdangte, Sodom khuasungah kibawl hi leh tuni dongin tua khua
    kip lai ding hi. </para>
  <para style="p"><verse number="24" style="v" />Tua ahih manin thukhen ni ciangin note' thuakna
    sangin Sodom khuamite' thuakna baihzaw lai ding ahihna thu phawk ta un,” a ci hi. </para>
  <para style="p"><verse number="25" style="v" />Tua ciangin Jesuh in, “Vantung leh leitung Topa ahi
    ka Pa aw, mipilte leh misiamte tungah na ip hih thute, bangmah a theilo hih mite tungah lak na
    hih manin ka nuam hi. </para>
  <para style="p"><verse number="26" style="v" />Pa aw, hih pen nangma deihna leh na lungkimna
    bangin na hih ahi hi. </para>
  <para style="p"><verse number="27" style="v" />“Ka Pa in kei tungah na khempeuh hong pia khin hi.
    Pa simloh Tapa a thei kuamah omlo a, Tapa leh Tapa in a theihsaknop mite simloh, pa a thei
    kuamah omlo hi. </para>
  <para style="p"><verse number="28" style="v" />“Na semin vangik pua-in a gim mite khempeuh aw, ka
    kiangah hong pai ta un. Note tungah lungsim tawldamna ka hong pia ding hi. </para>
  <para style="p"><verse number="29" style="v" />Keima hakkol zamin kisuan un la, kei kiangah hong
    kisin dih un. Kei pen kiniamkhiatin neem hithiat ka hih manin ka kiangah na tawl uh a dam ding
    hi. </para>
  <para style="p"><verse number="30" style="v" />Bang hang hiam cih leh note kong suat ding ka
    hakkol nuam a, na puak ding uh van zong a zang mah ahi hi,” ci-in a genkhia hi. </para>
  <chapter number="12" style="c" />
  <para style="p"><verse number="1" style="v" />Tua zawh a sawtloin Sabbath ni khatin mangbuh lo
    nawkin Jesuh a pai hi. A nungzuite a gil uh kial ahih manin mangbuhvuite zutin a ne uh hi. </para>
  <para style="p"><verse number="2" style="v" />Farisi mite in a muh uh ciangin Jesuh kiangah, “En
    in, Sabbath ni-in i hih dingin a kilawmlo gamtatna na nungzuite gamta uh hi,” a ci uh hi. </para>
  <para style="p"><verse number="3" style="v" />Jesuh in amaute kiangah, “David leh a kikholhpihte a
    gilkial laitakun David' gamtatna thu sim ngeilo na hi uh hiam? </para>
  <para style="p"><verse number="4" style="v" />Pasian' innsungah amah lut a, siampite lobuang, amah
    leh a kikholhpihte in a nektheih ding a hilo Ompihna Anlum la-in amah leh a kikholhpihte in a ne
    uh hi. </para>
  <para style="p"><verse number="5" style="v" />Tua ahih kei leh zong siampite in Sabbath sim mahin
    biakinn sungah Sabbath thukham khial napi-in mawhsakna a ngah tuanlohna thu uh, Moses Thukham
    sungah sim ngeilo na hi uh hiam? </para>
  <para style="p"><verse number="6" style="v" />Note kiangah kong genin-ah: Tua biakinn sangin a
    lianzaw khat hih lai-ah hong om hi. </para>
  <para style="p"><verse number="7" style="v" />Lai Siangtho sungah, ‘Ganhing tawh biak ding ka deih
    kei a, migitna ka deihzaw hi,’ a cihnopna thu teltakin thei le uh cin a mawhlopi kimlai na
    mawhsak kei ding uh hi. </para>
  <para style="p"><verse number="8" style="v" />Bang hang hiam cih leh Mihing Tapa pen Sabbath ni a
    ukpa ahi hi,” ci-in a dawng hi. </para>
  <para style="p"><verse number="9" style="v" />Tua lai panin Jesuh paisuakin amau kikhopna
    innsungah a lut hi. </para>
  <para style="p"><verse number="10" style="v" />Tua lai-ah a khut langkhat a zaw mi khat a na om
    hi. Jesuh gamta khial hi, ci-in a mawhna a zong nuam mi pawlkhat tua lai-ah om uh ahih manin tua
    mite in Jesuh kiangah, “Sabbath ni-in cina damsak ding a kilawm mah ahi hiam?” ci-in a dong uh
    hi. </para>
  <para style="p"><verse number="11" style="v" />Jesuh in amaute kiangah, “Note khatpeuh in tuu khat
    nei un la, Sabbath ni-in dum sungah tua tuu kia leh, tua tuu va lenin kaikhiato ding hilo na hi
    uh hiam? </para>
  <para style="p"><verse number="12" style="v" />Mi pen tuu sangin nakpi takin manphazaw ahih manin
    Sabbath ni-in a hoih sep ding a kilawm ahi hi,” ci-in a dawn' khit ciangin </para>
  <para style="p"><verse number="13" style="v" />a mipa kiangah, “Na khut zan in,” a ci hi. A mipa
    in zong a khut zanpah a, midangte mah bangin hoihtakin a damkik hi. </para>
  <para style="p"><verse number="14" style="v" />Ahi zongin Farisi mite paikhia uh a, Jesuh a
    thahtheihna ding uh vai a hawm uh hi. </para>
  <para style="p"><verse number="15" style="v" />Jesuh in amah a kisawmna thu a theih ciangin tua
    mun panin a paikhia hi. Mi tampi in amah hong zui uh hi. Amah in cina mi khempeuh damsak a, </para>
  <para style="p"><verse number="17" style="v" />Pasian in kamsang Isaiah tung tawnin a gen thu a
    tun'theihna dingin, kuama kiangah ama thu a genlohna dingun thu a pia hi. Tua a genna-ah, </para>
  <para style="p"><verse number="18" style="v" />“Keimah in ka teelsa ka nasempa, ka it mahmah, ka
    lungkimnapa en un. Keima Kha ama tungah ka pia ding a, Gentail mite tungah upna man a pulak ding
    hi. </para>
  <para style="p"><verse number="19" style="v" />Amah in thu seelloin, a aw sangsaklo ding a,
    konglakah zong a awging kizalo ding hi. </para>
  <para style="p"><verse number="20" style="v" />Amah in a zawngkhal mite dopbawl ding a, a cimawh
    mite tungah migi ding hi. Thuman thutang a gualzawhsak mateng khawl ngeilo ding hi. </para>
  <para style="p"><verse number="21" style="v" />Gentail mite in amah bek mah lametin nei ding uh
    hi,” ci hi. </para>
  <para style="p"><verse number="22" style="v" />Tua ciangin mi pawlkhat in Jesuh kiangah mittawt
    leh pau theihloh a thuah dawivei mi khat hong paipih uh hi. Jesuh in amah damsak ahih manin amah
    hong pauthei-in khua zong hong muthei hi. </para>
  <para style="p"><verse number="23" style="v" />Tua ciangin mi khempeuh in lamdangsa mahmah uh a,
    “Hihpa, i lametet David' suan hilo ding ahi hiam?” a ci uh hi. </para>
  <para style="p"><verse number="24" style="v" />Ahi zongin Farisi mite in hih thu a zak uh ciangin,
    “Dawimangpa Beelzebul min tawh dawi a hawlkhia hi lel hi,” a ci uh hi. </para>
  <para style="p"><verse number="25" style="v" />Jesuh in amaute' ngaihsutna thei ahih manin amaute
    kiangah, “Gam khat peuhpeuh, a gammite kiphelkhamin pawlkhat leh pawlkhat kido le uh tua gam a
    sia suak ding hi; khua khat ahi a, innkuan khat ahi zongin kiphelkhamin kido le uh kiplo ding
    hi. </para>
  <para style="p"><verse number="26" style="v" />Tua mah bangin Satan leh Satan kihawlkhia le uh a
    ukna bangci kip theih ding ahi hiam? </para>
  <para style="p"><verse number="27" style="v" />Keimah in Beelzebul vangliatna tawh dawite hawlkhia
    ka hih leh na mipihte un a kua' vangliatna tawh hawlkhia ahi uh hiam? Na mipihte un na ngaihsut
    khialhna uh hong kilangsak hi. </para>
  <para style="p"><verse number="28" style="v" />Note' ngaihsut bang hiloin, Pasian' Kha in dawi
    hawlkhiatna ding vangliatna kei tungah hong pia ahih manin note lakah Pasian' ukna hun hong
    kipan khin ahihna hong kilang hi. </para>
  <para style="p"><verse number="29" style="v" />Mi khatpeuh in mi thahat khatpa' innsungah lutin a
    neihsate a laksak theihna dingin tua inn nei a thahatpa a hencip masak phot ding kisam hi. A
    hencip zawh khit ciang bekin a inn-ah lutin a neihsate lathei pan hi. </para>
  <para style="p"><verse number="30" style="v" />Kei hong pawlpihlo peuhmah keima lang hi uh a, kei
    hong kaihkhoppih lo peuhmah a thehthang ahi uh hi. </para>
  <para style="p"><verse number="31" style="v" />Tua ahih manin note kiangah kong genin-ah:
    Mihingte' kampau khialhna leh gamtat khialhnate kimaisak thei ding a, ahi zongin Kha Siangtho
    langpangin a gensiate kimaisak lo ding hi. </para>
  <para style="p"><verse number="32" style="v" />Mihing Tapa langpangin a gensiate a mawhna uh
    kimaisak thei ding a, ahi zongin Kha Siangtho langpangin a gensiate pen tuhuna kipan a
    tawntungin a mawhna uh kimaisaklo ding hi. </para>
  <para style="p"><verse number="33" style="v" />“Singgah limci a gahtheihna dingin a kung a cidam
    phot ding kisam a, a kung gina kei leh a gah limcilo hi. Tua ahih manin singkung khat a pianzia
    pen a gahin hong kithei hi. </para>
  <para style="p"><verse number="34" style="v" />Gul bangin ngian a zang note aw, migilo na hih uh
    ciangin bangci-in thuhoih genthei mah ding na hi uh hiam? Bang hang hiam cih leh lungsim sunga
    thu om pen kam in a genkhia hi bek hi. </para>
  <para style="p"><verse number="35" style="v" />Mihoihte in a hoih a kholteng suahkhia a, migilote
    in gitlohna a kholteng a suahkhia ahi hi. </para>
  <para style="p"><verse number="36" style="v" />Note kiangah kong genin-ah: Thukhen ni ciangin mi
    khempeuh in phattuamna a omlo a kampaunate uh khempeuh bangin thusitna a thuak ding uh hi. </para>
  <para style="p"><verse number="37" style="v" />Bang hang hiam cih leh nomau kampauna tawh kizui-in
    thu hong kikhen ding a, dik hi, cihna ahi a, mawh hi, cihna ahi zongin na ngahna dingun nomau
    kampau mah hong kibulphuh ding hi,” a ci hi. </para>
  <para style="p"><verse number="38" style="v" />Tua ciangin Thukham hilh siate leh Farisi mi
    pawlkhat in Jesuh kiangah, “Sia aw, na lamdang khat nong lah ding ka deih uh hi,” ci-in a ngen
    uh hi. </para>
  <para style="p"><verse number="39" style="v" />Ahi zongin Jesuh in, “Tuhuna mite bangzahin giloin,
    Pasian' thu theilo ahi uh hiam? Na lamdang ka bawl ding na hong ngen tazen uh hi. Jonah thu tawh
    kisai na lamdang longal adang hong kilaklo ding hi. </para>
  <para style="p"><verse number="40" style="v" />Ngasa gilpi sungah sun thum leh zan thum sung Jonah
    a om mah bangin Mihing Tapa zong sun thum leh zan thum sung mah leisungah om ding hi. </para>
  <para style="p"><verse number="41" style="v" />Jonah in amaute kiangah thu a hilh ciangin a mawhna
    panun kisikkik uh ahih manin thukhen ni ciangin Nineveh khuamite in note mawhsakna thu hong gen
    ding uh hi. Note kiangah kong genin-ah: Tu mahmahin note kiangah Jonah sangin a lianzaw khat a
    om hi. </para>
  <para style="p"><verse number="42" style="v" />Leitaw lam gam kumpinu in Solomon' pilna thu a ngai
    dingin leitung phelkhat kantanin hong pai ahih manin thukhen ni ciangin amah in note mawhsakna
    thu hong gen ding hi. Note kiangah kong genin-ah: Tu mahmahin hih lai-ah Solomon sangin a
    lianzaw khat a om hi. </para>
  <para style="p"><verse number="43" style="v" />“Mi khatpeuh sung panin dawi a kihawlkhiat khit
    ciangin a ten'na ding mun keuna zongin a vak kawikawi hi. Ahi zongin a ten'na ding mun a muh
    zawhloh ciangin, </para>
  <para style="p"><verse number="44" style="v" />‘Ka paikhiatnasa inn mahah ciahkik ning,’ ci hi. A
    hong paikik ciangin tua inn na awnglai a, kipuah siangin hoihtakin a om a mu hi. </para>
  <para style="p"><verse number="45" style="v" />Tua ciangin va paikik a, amah sangin a siahuaizaw
    dawi sagih hong tun'pihin tua mipa sungah a teng uh hi. Tua ahih manin tua mipa pianzia pen a
    masa huna sangin a siazaw hi. Tua ahih ciangin tuhuna migilote zong hih mipa' pianzia mah tawh
    kibang ding uh hi,” a ci hi. </para>
  <para style="p"><verse number="46" style="v" />Tua bangin mite kiangah thu genin a om laitakin a
    pualamah a nu leh a naute in Jesuh hopih nuamin a om uh hi. </para>
  <para style="p"><verse number="47" style="v" />Tua ahih manin tua lai-ah a om mite khat in Jesuh
    kiangah, “Na nu leh na naute in nang hong hopih nuamin a pualamah om uh hi,” a ci hi. </para>
  <para style="p"><verse number="48" style="v" />Ahi zongin Jesuh in tua mipa kiangah, “Ka nu kua
    bangte hi a, ka naute kua bangte ahi uh hiam?” a cih khit ciangin </para>
  <para style="p"><verse number="49" style="v" />a nungzuite lam kawk a, “Hihte pen ka nu leh ka
    sanggamte ahi uh hi. </para>
  <para style="p"><verse number="50" style="v" />Vantungah a om ka Pa' deihna bangin a gamta mi
    peuhmah ka sanggam pasal, ka sanggam numei, ka nu ahi uh hi,” ci-in a dawng hi. </para>
  <chapter number="13" style="c" />
  <para style="p"><verse number="1" style="v" />Tua ni mahin tua inn panin Jesuh paikhia a, tuili
    gei-ah pai-in thuhilh dingin a tu hi. </para>
  <para style="p"><verse number="2" style="v" />Ama kiimah a hong kikhawm mi tamlua ahih manin amah
    gunkuang tungah pai-in tu a, mihonte ahih leh tuili gei-ah a omsak hi. </para>
  <para style="p"><verse number="3" style="v" />Amah in thugentehna a tuamtuam zangin thu tampi
    hilhin a genin-ah: “Khaici vawhpa khaici vawh dingin a kuankhia hi. </para>
  <para style="p"><verse number="4" style="v" />Khaici a vawh ciangin pawlkhatte lolai lamdungah tu
    a, vasate hong leengin a ne uh hi. </para>
  <para style="p"><verse number="5" style="v" />Pawlkhatte, suang a kitawphahna leidaina mun a tu
    hi. Lei thukloin lum ahih manin a khaici popah hi. </para>
  <para style="p"><verse number="6" style="v" />Ahi zongin ni hong sat ciangin ankungte in zung thuk
    kha zolo uh ahih manin tua ankungnote vulin a keu hi. </para>
  <para style="p"><verse number="7" style="v" />Pawlkhatte, lingbulsum a omna mun leilak tu a,
    lingbulsumte hong selin hong khang ahih manin ankungte a deepgawp hi. </para>
  <para style="p"><verse number="8" style="v" />Ahi zongin pawlkhatte, lei hoihna mun tu-in hong
    khang hi. Pawlkhatte in a zah za khat, pawlkhatte in a zah sawmguk, adangte in a zah sawmthum a
    gah hi,” ci-in a gen khit ciangin, </para>
  <para style="p"><verse number="9" style="v" />“Zakna ding bil a neite in hih thu na za ta un,”
    ci-in Jesuh in a thugen a khum hi. </para>
  <para style="p"><verse number="10" style="v" />Tua ciangin nungzuite in Jesuh va naihin ama
    kiangah, “Bang hangin thugentehna zangin amaute tungah thu gen na hi hiam?” ci-in a dong uh hi. </para>
  <para style="p"><verse number="11" style="v" />Jesuh in, “Vantung ki-ukna tawh kisai thusim note
    tungah hong kihilh a, ahi zongin amaute tungah kihilhlo hi. </para>
  <para style="p"><verse number="12" style="v" />Bang hang hiam cih leh a neisate tungah kipia
    thuahin hau semsem ding a, a neilote tung panin a neihsa sunsun nangawn kilaksak ding hi. </para>
  <para style="p"><verse number="13" style="v" />Amaute in enen napi-in mu theilo uh a, ngaingai
    napi-in za theilo, tel theilo uh ahih manin thugentehna zangin thu a gen ka hi hi. </para>
  <para style="p"><verse number="14" style="v" />Kamsang Isaiah' thugenkholhna, hih thu tawh
    kisai-ah amau-a' dingin tung taktak hi. Tua a genna-ah, ‘Na zakzak uh hangin na tel kei ding uh
    a, na etet uh hangin na mu kei ding uh hi. </para>
  <para style="p"><verse number="15" style="v" />Hih mite' lungsim mawl mahmah hi; a bil uh bingsak
    uh a, a mit uh a si uh hi. Tua bang hi kei le uh, a mit uh tawh mu-in, a bil uh tawh za-in, a
    lungsim un tel ding a, kei lamah amaute hong kihei-in, amaute ka damsak ding hi, ci-in Pasian in
    gen hi,’ ci-in kigelh hi. </para>
  <para style="p"><verse number="16" style="v" />Ahi zongin note' mit in mu-in na bil un za ahih
    manin a hampha mahmah na hi uh hi. </para>
  <para style="p"><verse number="17" style="v" />Ahi taktakin note kiangah kong genin-ah: Kamsangte
    leh Pasian' mi tampite in note' muhte munuam mahmah napi-in mulo uh a, note' zakte zanuam mahmah
    napi-in zalo uh hi. </para>
  <para style="p"><verse number="18" style="v" />“Tua ahih ciangin tu-in khaici vawhpa thugentehna
    thu na ngai un. </para>
  <para style="p"><verse number="19" style="v" />Mi pawlkhat in Pasian' hong ukna tawh kisai a
    lungdamhuai thu za napi-in a thu theitello uh ahih manin Dawimangpa hong pai-in amau lungsim
    sunga a kivawh thu a lakkhiatsak hi. Hih bangte pen lolai lampi dung a tu khaicite tawh kibang
    hi. </para>
  <para style="p"><verse number="20" style="v" />Suang kitawphah leilak a tu khaicite pen Pasian'
    thu a zak ciangun lungdam takin a sangpahte a cihnopna ahi hi. </para>
  <para style="p"><verse number="21" style="v" />Ahi zongin amaute sungah thuktum zolo ahih manin
    tawlkhat sung bek um uh hi. Tua ahih manin Pasian' thu hangin haksatna ahi a, bawlsiatna ahi
    zongin khat peuhpeuh a tun' ciangin tawpkikpah uh hi. </para>
  <para style="p"><verse number="22" style="v" />Lingbulsum omna leilakah a tu khaicite pen Pasian'
    thu za napi-in amau nuntakna sung uhah leitung lunghihmawhna leh hauh nopnate in Pasian' thu
    vuknelh ahih manin bangmah a suakkhia zolote a cihnopna ahi hi. </para>
  <para style="p"><verse number="23" style="v" />Lei hoihna munah a tu khaicite pen Pasian' thu a
    zak ciangin a tel mite a cihnopna ahi hi. Tua bang mite-a' dingin Pasian' thu in man nei a,
    pawlkhatte-a' dingin a zah za khat, pawlkhatte-a' dingin a zah sawmguk, pawlkhatte-a' dingin a
    zah sawmthumin Pasian' thu in man a nei hi,” a ci hi. </para>
  <para style="p"><verse number="24" style="v" />Tua ciangin Jesuh in thugentehna dang khat gen a,
    “Vantung ki-ukna pen bang tawh kibang hiam cih leh: A lo-ah taangci hoih a vawhpa tawh kibang
    hi. </para>
  <para style="p"><verse number="25" style="v" />Ahi zongin zan khat, mite a ihmut kalun galte khat
    hong pai-in taang lakah tahum tang vawhin a paikhia hi. </para>
  <para style="p"><verse number="26" style="v" />Taangte hong po-in a vuih hun ding ciangin tahum
    kungte zong hong lianin hong kilang hi. </para>
  <para style="p"><verse number="27" style="v" />Tua ciangin loneipa' nasemte ama kiangah hong
    pai-in, ‘Na lolai-ah na vawh khaici pen taangci hoihte ahi hi. Hih tahumte koi pana hong piang
    ahi hiam?’ a cih ciangin </para>
  <para style="p"><verse number="28" style="v" />amah in, ‘Galte' vawh ahi hi,’ ci-in a dawng hi. A
    nasemte in ama kiangah, ‘Tua ahih leh kote va kuanin ka va bot ding uh hiam?’ ci-in a dong uh
    hi. </para>
  <para style="p"><verse number="29" style="v" />Ahi zongin amah in, ‘Va bot kei un. Tahumte bot le
    uh cin taang tawh na botkhawm khading uh hi. </para>
  <para style="p"><verse number="30" style="v" />Anlak hun mateng a nam nihin tuaci om phot hen.
    Anlak hun ciangin anlate kiangah, “Tahumte bot masa un la, meikhukah khul dingin lomhen un. Ahi
    zongin taangte la-in ka ansalah hong sung un,” ka ci ding hi,’ ci hi,” a ci hi. </para>
  <para style="p"><verse number="31" style="v" />Tua ciangin Jesuh in thugentehna dang khat gen
    leuleu a, “Vantung ki-ukna pen bang tawh kibang hiam cih leh, mi khat in a lo sungah a vawh
    ankam tang tawh kibang hi. </para>
  <para style="p"><verse number="32" style="v" />Khaici khempeuh lak panin ankam tang a neupen ahi
    hi. Ahi zongin a khan'khit ciangin ankung lakah a golpen suak ahih manin vasate in a hiang
    tungah bu a tomtheihna zah ding ciang hong suak thei hi,” a ci hi. </para>
  <para style="p"><verse number="33" style="v" />Tua ciangin thugentehna khat mah gen leuleu a,
    “Vantung ki-ukna pen bang tawh kibang hiam cih leh, nupi khat in annel seu thum dim mek manin
    silngo sawh a, a vekpi-in silngo in zelin a pawmsak tawh kibang hi,” a ci hi. </para>
  <para style="p"><verse number="34" style="v" />Jesuh in hih thute khempeuh, thugentehna vive
    zangin thu hilh a, thugentehna zangloin thu khat beek a gen kei hi. </para>
  <para style="p"><verse number="35" style="v" />Hih bangin thugentehna a zatna pen kamsang Isaiah
    in, “Thugentehna zangin thu ka gen ding a, leitung piancila kipan a kitheilo thute ka gen ding
    hi,” ci-in a genkholhsakna thu a tun'na ding ahi hi. </para>
  <para style="p"><verse number="36" style="v" />Tua ciangin mihonte lak panin Jesuh paikhia-in
    innsungah a lut hi. A nungzuite ama kiangah hong pai uh a, “Lolai-a om Tahum Thugentehna a
    khiatna hong gen in,” a cih uh ciangin </para>
  <para style="p"><verse number="37" style="v" />Jesuh in, “Taangci hoih a vawhpa pen Mihing Tapa
    ahi hi. </para>
  <para style="p"><verse number="38" style="v" />Lolai pen leitung hi a, taangci hoih i cih pen
    Pasian' ukna sungah a om mite ahi uh hi. Tahumte pen Gilopa tawh a kipawl mite hi a, </para>
  <para style="p"><verse number="39" style="v" />tahum tang a vawh galpa pen Dawimangpa ahi hi.
    Anlak hun pen leitung beina ding hun hi a, anla nasemte pen vantung mite ahi hi. </para>
  <para style="p"><verse number="40" style="v" />Tahumte kikaikhawmin meikhuk sungah a kikhultum mah
    bangin leitung bei hun ciangin tua bangmahin kihih ding hi. </para>
  <para style="p"><verse number="41" style="v" />Mihing Tapa in a vantung mite hong sawl ding a, ama
    ukna sungah a om migilote leh mi a mawhna dingin a bawl mi khempeuh kaikhawmin </para>
  <para style="p"><verse number="42" style="v" />meikhukpi sungah tua bang mite lawn ding uh a, tua
    lai-ah amaute kapin a hagawi ding uh hi. </para>
  <para style="p"><verse number="43" style="v" />Tua hun ciangin Pasian' mite ahih leh a Pa uh Ukna
    sungah ni bangin a taang ding uh hi. Zakna ding bil a neite in hih thu na za ta un. </para>
  <para style="p"><verse number="44" style="v" />“Vantung ki-ukna pen lolai-ah a kiseel sum tawh
    kibang hi. Mi khat in a muh ciangin limtakin a seelpha hi. Amah lungdam mahmahin a inn-ah
    ciahpah a, a neih khempeuh a zuak khit ciangin tua lo a lei hi. </para>
  <para style="p"><verse number="45" style="v" />“Vantung ki-ukna pen sumbawlpa in a zon' kep
    hoihpente tawh zong kibang hi. </para>
  <para style="p"><verse number="46" style="v" />Sumbawlpa in a manpha diak pawl kep khat a muh
    ciangin ciahpahin a neih khempeuh a zuak khit ciangin tua kep a lei hi. </para>
  <para style="p"><verse number="47" style="v" />“Vantung ki-ukna pen tui sungah kipai-in ngasa
    namkim a awkna ngen tawh zong kibang hi. </para>
  <para style="p"><verse number="48" style="v" />Ngasa tampi tak a awk ciangin ngabengte in tui
    gei-ah a ngen uh kaikhia-in tusuk uh a, nektheih ding ngasate, paipel sungah guangin,
    nektheihloh ding ngasate, a lawnkhia uh hi. </para>
  <para style="p"><verse number="49" style="v" />Leitung hun bei ciangin zong tua bangmah hi ding
    hi. Vantung mite hong pai-in mihoihte lak panin migilote lakhia-in, </para>
  <para style="p"><verse number="50" style="v" />meikhukpi sungah tua migilote a khul ding uh hi.
    Tua lai-ah kapin a hagawi ding uh hi. </para>
  <para style="p"><verse number="51" style="v" />“Hih ka thugente khempeuh a khiatna na thei uh
    hiam?” ci-in Jesuh in a dot ciangin amaute in, “Ka thei uh hi,” ci-in a dawng uh hi. </para>
  <para style="p"><verse number="52" style="v" />Tua ciangin Jesuh in amaute kiangah, “Vantung
    ki-ukna sungah a hong lut Thukham hilh siate khempeuh pen, a sumkholna panin a thak leh a lui, a
    ut utin a lakhia thei ziau ziau sumneipa tawh kibang uh hi,” a ci hi. </para>
  <para style="p"><verse number="53" style="v" />Jesuh in hih thugentehnate a gen khit ciangin tua
    lai panin paikhia-in </para>
  <para style="p"><verse number="54" style="v" />ama khua-ah pai a, kikhopna innsungah thu a hilh
    hi. Ama thugen a za mite in lamdangsa mahmah uh a, “Hih mipa in hih bang pilna koilai panin ngah
    a, bang hangin hih bang na lamdangte bawlthei ahi hiam? </para>
  <para style="p"><verse number="55" style="v" />Khutsiampa' tapa hi lel a, a nu zong Mary a kicinu
    hilel hilo ahi hiam? Ama naute zong James, Josef, Simon leh Judas hilo ahi uh hiam? </para>
  <para style="p"><verse number="56" style="v" />A nau numeite zong hih lai mah-a om hilo ahi uh
    hiam? Tua bang hinapi-in hih mipa in koi lai panin hih bang thuteng ngahthei ahi hiam?” a ci uh
    hi. </para>
  <para style="p"><verse number="57" style="v" />Tua ahih manin amah a sangzo kei uh hi. Tua ciangin
    Jesuh in amaute kiangah, “Kamsang khat pen, ama khua, ama behte, leh ama innsung longal-ah
    kizahtakin pahtawina a ngah hi,” a ci hi. </para>
  <para style="p"><verse number="58" style="v" />Nazareth khuamite in amah a uplohna hangin tua
    khua-ah na lamdang tampi a bawl kei hi. </para>
  <chapter number="14" style="c" />
  <para style="p"><verse number="1" style="v" />Tua hun laitakin Galilee gamsungteng a uksawn kumpi
    Herod in Jesuh' thu a za hi. </para>
  <para style="p"><verse number="2" style="v" />Amah in a nuai-a uliante kiangah, “Hihpa pen Johan
    hi a, sihna panin a hingkik hi ding hi. Tua ahih manin hih bang na lamdang bawlna ding
    vangliatna nei hi ding hi,” a ci hi. </para>
  <para style="p"><verse number="4" style="v" />Bang hang hiam cih leh Herod in a nau Filip' zi
    Herodias a ten'pihna hangin Johan in Herod kiangah, “Na naupa' zi na ten'pih ding ngeina hilo
    hi,” ci-in gen zelzel ahih manin Herod a heh suak a, Johan mansakin, khau khihsakin, thong
    sungah a khumsak hi. </para>
  <para style="p"><verse number="5" style="v" />Herod in Johan that nuam hi. Ahi zongin mite in
    kamsangin ngaihsun uh ahih manin mite a kihtakna hangin thatsak ngamlo hi. </para>
  <para style="p"><verse number="6" style="v" />Ahi zongin Herod' suah ni pawi bawl hun hong tun'
    ciangin mihonte mai-ah Herodias' tanu hong laam ciangin Herod lungdam mahmah ahih manin, </para>
  <para style="p"><verse number="7" style="v" />“Na hong nget peuhpeuh ka hong pia ding hi,” ci-in a
    kiciam hi. </para>
  <para style="p"><verse number="8" style="v" />Tua numei in zong a nu' ngaihsut piakna zui-in,
    “Kuangdai khat sungah Tuiphumpa Johan' lutang, hih lai mahmahah hong pia in,” ci-in a ngen hi. </para>
  <para style="p"><verse number="9" style="v" />Kumpipa dah mahmah hi. Ahi zongin a kiciamnasa
    ahihna hang leh a leenglate' maitang a zahtakna hangin a ngetna a kipiakna dingin thu a pia hi. </para>
  <para style="p"><verse number="10" style="v" />Tua ahih manin mi sawlin thongah Johan' lutang a
    tansak hi. </para>
  <para style="p"><verse number="11" style="v" />Kuangdai khat tawh tua a lutang hong kipaipihin
    numei kiangah kipia a, tua numei in a nu kiangah a paipih hi. </para>
  <para style="p"><verse number="12" style="v" />Tua ciangin Johan' nungzuite hong pai uh a, a luang
    la-in a vui khit uh ciangin Jesuh kiangah hih thu a ko uh hi. </para>
  <para style="p"><verse number="13" style="v" />Jesuh in tua thu a zak ciangin tua mun panin
    kihemkhia-in gamdaihna mun a zuan dingin gunkuang tawh a pai hi. Mite in ama paikhiatna thu a
    theih uh ciangin a khua ciat panun lei lam tawnin Jesuh nung hong zui uh hi. </para>
  <para style="p"><verse number="14" style="v" />Tui gei-ah Jesuh a tun' ciangin mihon tampi a na om
    a mu hi. Amaute hehpihhuai sa a, a cinate a damsak hi. </para>
  <para style="p"><verse number="15" style="v" />Ni a tum kuan ciangin nungzuite in Jesuh kiangah,
    “Hih lai mun gamlak hi a, ni zong tum dektak ta hi. Hih kimnai-a om khuate-ah mite va pai-in a
    an ding uh a leina dingun sawlkhia in,” a ci uh hi. </para>
  <para style="p"><verse number="16" style="v" />Ahi zongin Jesuh in, “Amaute a paikhiat ding
    kisamlo hi. Amaute' nek ding bangkhat peuhpeuh pia un,” ci-in a dawn' ciangin </para>
  <para style="p"><verse number="17" style="v" />amaute in, “Anlum nga leh ngasa tawn nih lobuang
    bangmah dang omlo hi,” a ci uh hi. </para>
  <para style="p"><verse number="18" style="v" />Jesuh in, “Tuate hong paipih un,” ci-in a sawl khit
    ciangin, </para>
  <para style="p"><verse number="19" style="v" />lopa tungah mihonte a tutna dingun a sawl hi. Tua
    ciangin anlum nga leh ngasa tawn nih la-in vantung lam ento a, Pasian tungah a lungdamna a ko
    hi. Tua ciangin anlum balnenin a nungzuite pia a, a nungzuite in mihonte mai-ah a lui uh hi. </para>
  <para style="p"><verse number="20" style="v" />Mi khempeuh in ne-in a kham khit uh ciangin a
    khamvalte uh khawmkik uh a, paipel sawmlenih a dim hi. </para>
  <para style="p"><verse number="21" style="v" />Tua an a ne mite, numei leh naupang simloh, pasal
    cingteng mi tul nga bang a pha hi. </para>
  <para style="p"><verse number="22" style="v" />Tua ciangin Jesuh in mihonpite a ciahsak laitakin a
    nungzuite gunkuangah tuangsak a, tuili gal khatah a pai dingin ama mai-ah a ma paisak hi. </para>
  <para style="p"><verse number="23" style="v" />Mihonte a ciah khit ciangin thungen dingin mual
    tunglamah a paito hi. Khuamial ciangin Jesuh guakbek gamlakah om a, </para>
  <para style="p"><verse number="24" style="v" />ahi zongin nungzuite pen lei tawh gamlapi kihal
    khinta uh a, huih in amaute lehmut ahih manin gunkuang a kilokgawp hi. </para>
  <para style="p"><verse number="25" style="v" />Zingsang lam nai thum leh nai guk kikal khawng
    ciangin a nungzuite kiang lam manawhin tui tungah Jesuh hong pai hi. </para>
  <para style="p"><verse number="26" style="v" />Ahi zongin nungzuite in tui tungah hong pai a muh
    uh ciangin lau mahmah uh a, “Sikha hi,” ci-in ngaihsun uh ahih manin a lau manun a awng uh hi. </para>
  <para style="p"><verse number="27" style="v" />Jesuh in amaute hopihpah a, “Na lungsim uh hangsak
    un. Keimah ka hi hi. Lau kei un,” a ci hi. </para>
  <para style="p"><verse number="28" style="v" />Tua ciangin Peter in, “Topa aw, nang na hihtakpi
    leh, tui tung tawnin nang kiangah kei zong hong paisak in,” a ci hi. </para>
  <para style="p"><verse number="29" style="v" />Jesuh in, “Hong pai in,” a cih ciangin Peter zong
    gunkuang tung panin kumkhia a, Jesuh' omna lam manawhin tui tungah a pai hi. </para>
  <para style="p"><verse number="30" style="v" />Ahi zongin huihpi nung a muh ciangin lau a, tui
    sungah tum dektak ahih manin, “Topa aw, hong hon in,” a ci hi. </para>
  <para style="p"><verse number="31" style="v" />Jesuh in zong a khut tawh Peter zamin len a, “Upna
    cingtaak lopa aw, bang ci-a hong tuaci muan'lah na hi hiam?” a ci hi. </para>
  <para style="p"><verse number="32" style="v" />Gunkuang tungah a kahtoh khit uh ciangin huihpi
    nung a dai hi. </para>
  <para style="p"><verse number="33" style="v" />Tua ciangin gunkuang sungah a om nungzuite in Jesuh
    bia uh a, “Pasian' Tapa taktak na hi hi,” ci-in a gen uh hi. </para>
  <para style="p"><verse number="34" style="v" />Tui a kantan khit uh ciangin Gennesaret gamah a
    tung uh hi. </para>
  <para style="p"><verse number="35" style="v" />Tua gam mite in Jesuh ahihlam a theih uh ciangin
    tua gam kiim khempeuhah thu zasak uh a, cina khempeuh Jesuh kiangah a hong paipih uh hi. </para>
  <para style="p"><verse number="36" style="v" />Ama puanmongteep beek a lawn'khak theihna dingun
    Jesuh kiangah ngen uh a, a puanmongteep a lawng mi khempeuh in damna a ngah uh hi. </para>
  <chapter number="15" style="c" />
  <para style="p"><verse number="1" style="v" />Tua ciangin Jerusalem khua panin Farisi mite leh
    Thukham hilh siate, Jesuh kiangah hong pai uh a, </para>
  <para style="p"><verse number="2" style="v" />“Bang hangin na nungzuite in tangtawng pek panin a
    hong kihilh suksuk i pupa ngeinate zuilo uh ahi hiam? Amaute in an a nek ma-un a ngeina ding
    bangin a khut uh sil masa lo uh hi,” a ci uh hi. </para>
  <para style="p"><verse number="3" style="v" />Jesuh in, “Bang hangin note in na pupa ngeina uh
    zui-in, Pasian' thupiakna palsat zawsop na hi uh hiam? </para>
  <para style="p"><verse number="4" style="v" />Pasian in, ‘Na nu leh na pa na zahtak in,’ ci a, tua
    banah, ‘A nu ahi a, a pa ahi zongin a gensiate in thahna thuak ding hi,’ ci lai hi. </para>
  <para style="p"><verse number="5" style="v" />Ahi zongin note in, ‘Mi khatpeuh in a nu ahi a, a pa
    ahi zongin a huh theihna ding na khat peuhpeuh a neih leh, tua na pen Pasian-a' ding hi, ci peuh
    leh, a nu leh a pa piak kul nawnlo hi,’ ci-in thu na hilh uh hi. </para>
  <para style="p"><verse number="6" style="v" />Tua ahih manin na pupa ngeina uh na zuihna uh hangin
    Pasian' thu na palsat uh hi. </para>
  <para style="p"><verse number="7" style="v" />Na tungthamun mihoih a kineihkhem mite aw, Isaiah in
    note' thu a genna man mahmah hi. Tua a genna-ah, </para>
  <para style="p"><verse number="8" style="v" />‘Hih mite in a kampi bek uh tawh kei hong zahtak
    bawl uh a, ahi zongin a lungsim taktak uh kei tawh kigamla hi. </para>
  <para style="p"><verse number="9" style="v" />Mihingte' bawltawm thukhamte, Pasian' thukham zahin
    mite tungah hilh uh ahih manin kei hong biak hangun a kiman'na omlo hi,’ ci hi,” ci-in a dawng
    hi. </para>
  <para style="p"><verse number="10" style="v" />Tua ciangin Jesuh in ama kiangah mihonte sam a, “Ka
    thugen na ngai un la, hoihtakin na theitel un. </para>
  <para style="p"><verse number="11" style="v" />Kam sungah a tumsuk nate in mi ninsaklo a, kam sung
    panin a pusuak nate in mi a ninsak hizaw hi,” a ci hi. </para>
  <para style="p"><verse number="12" style="v" />Tua ciangin nungzuite in Jesuh kiangah, “Farisi
    mite in hih na thugen a zak uh ciangin na a sak mahmahna thu uh na thei hiam?” a ci uh hi. </para>
  <para style="p"><verse number="13" style="v" />Jesuh in, “Vantungah a om ka Pa' suan a hilo kung
    khempeuh kibotkhia ding hi. </para>
  <para style="p"><verse number="14" style="v" />Hih mite lunghihmawh ngaihsut kei un. Amaute pen
    mittaw makai ahi uh hi. Mittaw khat in mittaw dang khat makaih leh a nihun hawkguam sungah
    kiakhawm ding uh hi,” ci-in a dawng hi. </para>
  <para style="p"><verse number="15" style="v" />Ahi zongin Peter in Jesuh kiangah, “Hih thugentehna
    a khiatna kote hong hilh in,” a ci hi. </para>
  <para style="p"><verse number="16" style="v" />Jesuh in, “Note nangawn in theilo a, tello na hi uh
    hiam? </para>
  <para style="p"><verse number="17" style="v" />Kam sungah a tumsukte pen gil sung tawnin tua panin
    paikhiasuak hilo ahi hiam? </para>
  <para style="p"><verse number="18" style="v" />Ahi zongin kam sung panin a pusuakte pen lungsim
    panin hong kipankhia hi a, hihte in mi ninsakthei hi. </para>
  <para style="p"><verse number="19" style="v" />Bang hang hiam cih leh lungsim panin mi thahnopna,
    mi zi tawh mawhnopna, nungak tawh mawhnopna, guktakna, zuau genna, mi gensiatna, leh ngaihsut
    hoihlo a tuamtuam hong piangkhia hi. </para>
  <para style="p"><verse number="20" style="v" />Hih bang nate in mi ninsak a, khut silloin annekna
    in mi ninsaklo hi,” ci-in a dawng hi. </para>
  <para style="p"><verse number="21" style="v" />Tua lai panin Jesuh paikhia a, Taia khuapi leh
    Sidon khuapi gamsung tengah a zin hi. </para>
  <para style="p"><verse number="22" style="v" />Tua gamah a teng Kanaan nupi khat hong pai-in hong
    kiko a, “David' suan, Topa aw, kei hong hehpih in. Ka tanu in dawi vei a, nasia mahmah hi,”
    ci-in a hong thum hi. </para>
  <para style="p"><verse number="23" style="v" />Ahi zongin Jesuh in kam khat beek paupihlo hi. Tua
    ciangin a nungzuite in Jesuh kiangah, “Hih nupi i nung zui-in kikoko ahih manin a ciahna dingin
    sawl in,” ci-in a thum uh hi. </para>
  <para style="p"><verse number="24" style="v" />Jesuh in, “Tuu bangin a mangthang Israel mite lak
    bekah kei hong kisawl hi,” ci-in a dawng hi. </para>
  <para style="p"><verse number="25" style="v" />Ahi zongin tua nupi hong pai-in Jesuh' mai-ah
    khukdin' a, “Topa aw, kei hong huh in,” a ci hi. </para>
  <para style="p"><verse number="26" style="v" />Jesuh in, “Tate' annek ding laksakin ui khawite
    piak ding kilawm lo hi,” ci-in a dawng hi. </para>
  <para style="p"><verse number="27" style="v" />Nupi in, “Hi mah hi, Topa aw; a topa sabuai tung
    panin a kia annengte, ui khawite in zong nebuang hilo ahi hiam?” a ci hi. </para>
  <para style="p"><verse number="28" style="v" />Tua ciangin Jesuh in tua nupi kiangah, “Nupi aw, na
    upna lian taktak hi. Na deihna bangin hong piang ding hi,” ci-in a dawn' khit ciangin a tanu
    thakhatin a dampah hi. </para>
  <para style="p"><verse number="29" style="v" />Tua lai panin Jesuh paikhia-in Galilee Tuili kiimah
    a pai hi. Mualtung lamah kahto-in a tu hi. </para>
  <para style="p"><verse number="30" style="v" />Ama kiangah mihon tampi tak hong pai uh a,
    khebaite, khezawte, mittawte, a pau theilote, leh cina dang tampi, Jesuh kiangah hong koih uh
    hi. Jesuh in tuate khempeuh a damsak hi. </para>
  <para style="p"><verse number="31" style="v" />A pau theilote pau thei-in, khezawte damin,
    khebaite hoihtakin lam paithei-in, mittawte in khua a muh theihkikna thu mihonpite in a muh uh
    ciangin lamdangsa mahmah uh a, Israel mite' Pasian a phat uh hi. </para>
  <para style="p"><verse number="32" style="v" />Tua ciangin Jesuh in a nungzuite sam a, “Kei
    kiangah hih mite ni thum bang hong omkhin uh a, amaute in annek ding nei nawnlo uh ahih manin
    hehpihhuai ka sa hi. Lamkalah cimawh khading uh ahih manin gilkialin ka ciahsak nuam kei hi,” a
    ci hi. </para>
  <para style="p"><verse number="33" style="v" />Nungzuite in, “Mihon hih zah i piak ding, hih
    gamlakah koi panin an ngah ding ihi hiam?” a ci uh hi. </para>
  <para style="p"><verse number="34" style="v" />Jesuh in, “Anlum bangzah nei na hi uh hiam?” a cih
    ciangin, “Lum sagih leh ngasa neu tawm khat om hi,” a ci uh hi. </para>
  <para style="p"><verse number="35" style="v" />Tua ciangin Jesuh in leilakah mihonte a tutna
    dingin a sawl hi. </para>
  <para style="p"><verse number="36" style="v" />Anlum sagih leh a ngasate la-in Pasian tungah
    lungdamna a koh khit ciangin balnenin a nungzuite tungah pia a, a nungzuite in mihonpite mai-ah
    a lui uh hi. </para>
  <para style="p"><verse number="37" style="v" />Mihonte in ne-in a kham khit uh ciangin a khamval a
    neng a themte tawmkik uh a, paipel lian sagih a dim hi. </para>
  <para style="p"><verse number="38" style="v" />Tua an a ne mite, numei leh naupang simloh, pasal
    cingteng mihing tul li ahi hi. </para>
  <para style="p"><verse number="39" style="v" />Jesuh in mihonte a ciahsak khit ciangin gunkuang
    tungah tuangin Magadan gamah a pai hi. </para>
  <chapter number="16" style="c" />
  <para style="p"><verse number="1" style="v" />Jesuh kiangah Farisi mite leh Saddusi mite pawlkhat
    a hong pai uh hi. Amaute in Jesuh a mawhsak theihna ding uh a deihna-in Pasian tawh a kipawl
    ahihna a lahna dingin lim khat a lah ding a ngen uh hi. </para>
  <para style="p"><verse number="2" style="v" />Ahi zongin Jesuh in, “Ni a tum khit nitak ciangin,
    ‘Van san ahih manin khua pha ding hi,’ na ci uh hi. </para>
  <para style="p"><verse number="3" style="v" />Zingsang hun ciangin, ‘Van sanin khua niim ahih
    manin guah zu ding hi,’ na ci thei uh hi. Note in van maitang na et uh ciangin khua pha ding leh
    khua sia ding khenthei napi-in tuhun thute na thei thei kei uh hi. </para>
  <para style="p"><verse number="4" style="v" />Tulai hun mite giloin, Pasian tawh kipawllo uh hi.
    Lim a nget uh hangin Jonah lim simloh a dang kilaklo ding hi,” ci-in a dawng hi. Tua ahih manin
    amaute nusia-in a paisan hi. </para>
  <para style="p"><verse number="5" style="v" />Tui galkhat a tun' uh ciangin nungzuite in anlum a
    puak mangngilh lam uh a phawk uh hi. </para>
  <para style="p"><verse number="6" style="v" />Jesuh in amaute kiangah, “Farisi-te leh Saddusi-te'
    silngo hoihtakin kidawm un,” a ci hi. </para>
  <para style="p"><verse number="7" style="v" />Tua ciangin nungzuite in, “Anlum i puak mangngilh
    manin hih thu hong gen hi ding hi,” ci-in amaute khatlekhat a kikum uh hi. </para>
  <para style="p"><verse number="8" style="v" />Jesuh in hih amaute' kihona thu thei ahih manin,
    “Upna neu mite aw, anlum na puakloh manun bang hangin kikum na hi uh hiam? </para>
  <para style="p"><verse number="9" style="v" />Tu ciangdong phawkthei nailo lai na hi uh hiam?
    Anlum nga tawh mi tul nga a kivak khit ciangin paipel bangzah dim val lai cih thu phawk nawnlo
    na hi uh hiam? </para>
  <para style="p"><verse number="10" style="v" />Tua ahih kei leh zong, anlum sagih tawh mi tul li a
    kivak khit ciangin a kikhamval na kaihkhop uh paipel lian bangzah dim cih phawk nawnlo na hi uh
    hiam? </para>
  <para style="p"><verse number="11" style="v" />Hih thu ka gen ciangin anlum thu a gen ka hihlohlam
    bangci-in phawk theilo lawmlawm na hi uh hiam? Farisi-te leh Saddusi-te' silngo hoihtakin kidawm
    un,” a ci hi. </para>
  <para style="p"><verse number="12" style="v" />Tua bangin thu a gen ciangin anlum a kisawh silngo
    thu a gen hiloin, Farisi-te leh Saddusi-te' thuhilhna a gen ahihlam a phawk pan uh hi. </para>
  <para style="p"><verse number="13" style="v" />Sisaria Filippi gam a tun' uh ciangin Jesuh in a
    nungzuite kiangah, “Mite in Mihing' Tapa kei kua hi hong ci uh ahi hiam?” ci-in a dong hi. </para>
  <para style="p"><verse number="14" style="v" />Amaute in, “Pawlkhat in Tuiphumpa Johan hi, hong ci
    uh hi; pawlkhat in Elijah hi, hong ci uh hi; pawlkhat in Jeremiah ahih kei leh kamsang khat
    peuhpeuh hi ding hi, hong ci uh hi,” ci-in a dawng uh hi. </para>
  <para style="p"><verse number="15" style="v" />Tua ciangin Jesuh in amaute kiangah, “Tua ahih leh
    note in kei kua hi hong ci na hi uh hiam?” ci-in a dot ciangin </para>
  <para style="p"><verse number="16" style="v" />Simon Peter in, “Nang pen a nungta Pasian' Tapa,
    Khrih na hi hi,” ci-in a dawng hi. </para>
  <para style="p"><verse number="17" style="v" />Tua ciangin Jesuh in ama kiangah, “Jonah' tapa
    Simon aw, hoih mahmah hi. Hih thu, leitung pilna tawh na theihtawm hilo a, vantungah a om ka Pa
    in nangma tungah hong hilh ahi hi. </para>
  <para style="p"><verse number="18" style="v" />Ke'n kong genin-ah: Nang pen suangneu a cihnopna
    Peter na hi hi. Hih suangpi tungah ka pawlpi ka lam ding a, sihna nangawn in zo zo ngeilo ding
    hi. </para>
  <para style="p"><verse number="19" style="v" />Vantung ki-ukna sung lutna ding tawhtangte, nangma
    tungah ka hong pia ding a, hih leitungah hoihlo na cihte, vantungah zong a hoihlo hi ding a, hih
    leitungah hoih hi na cihte, vantungah zong a hoih hi ding hi,” a ci hi. </para>
  <para style="p"><verse number="20" style="v" />Tua ciangin amah Khrih ahih lamtak, kuama kiangah a
    genlohna dingun a nungzuite kiangah khauhtakin thu a pia hi. </para>
  <para style="p"><verse number="21" style="v" />Tua huna kipanin Jesuh in a nungzuite kiangah,
    “Jerusalem khua-ah ka pai ding hi. Upate, siampi liante, leh Thukham hilh siate tung panin gimna
    tampi ka thuak ding hi. Kei hong kithat ding a, ni thum ni-in hong kihing kiksak ding hi,” ci-in
    teltakin gen a kipan hi. </para>
  <para style="p"><verse number="22" style="v" />Tua ciangin Peter in Jesuh paikhiatpih a, “Topa aw,
    hih bangin Pasian in piangsak kei hen. Nang tungah hih bang piang thei ngei peuhmah lo ding hi,”
    ci-in a taii bawl hi. </para>
  <para style="p"><verse number="23" style="v" />Ahi zongin Jesuh kihei-in Peter kiangah, “Satan aw,
    ka nungah om in. Hih na ngaihsutnate Pasian' ngaihsutna hiloin mihingte' ngaihsutna ahih manin
    ka lam a hong khaktan ding a suak hi,” a ci hi. </para>
  <para style="p"><verse number="24" style="v" />Tua ciangin Jesuh in a nungzuite kiangah, “Mi
    khatpeuh ka nungzui a suahnop leh, ama deihna bangin gamta nawnloin, a singlamteh kisuanin hong
    zui ding hi. </para>
  <para style="p"><verse number="25" style="v" />Hih a leitung nuntakna a hu nuamte in a nuntakna
    bulpi nangawn tawh suplawh ding a, keima hangin hih a leitung nuntakna a suplawhte in a nuntakna
    bulpi huzo ding hi. </para>
  <para style="p"><verse number="26" style="v" />Mi khatpeuh in hih leitung khempeuh a ngah hangin a
    nuntakna bulpi suplawh leh bang phattuamna om ahi hiam? A nuntakna bang tawh leikik thei nawn
    ding ahi hiam? </para>
  <para style="p"><verse number="27" style="v" />A Pa' minthan'na vang leh a vantung mite tawh
    Mihing Tapa hong paikik ding a, mi khempeuh amau' gamtatna ciat tawh a kizui-in a thuk ding hi. </para>
  <para style="p"><verse number="28" style="v" />Hih lai-a a om mi pawlkhatte a sih ma-in Mihing
    Tapa, Kumpi-in hong pai ding ahih lamtak phawkkhial kei un,” a ci hi. </para>
  <chapter number="17" style="c" />
  <para style="p"><verse number="1" style="v" />Tua zawh ni guk ciangin Jesuh in Peter, James leh a
    nau Johan-te samin mual sang khat dawnah a tuamin a paipih hi. </para>
  <para style="p"><verse number="2" style="v" />Tua lai mun panin amaute' muhtangpi mahin Jesuh a
    meel kikheel a, a maitang ni bangin taangin, a puante khuavak bangin a ngo hi. </para>
  <para style="p"><verse number="3" style="v" />Tua lai-ah Moses leh Elijah hong omvat uh a, Jesuh
    tawh a kiho a mu uh hi. </para>
  <para style="p"><verse number="4" style="v" />Tua ciangin Peter in Jesuh kiangah, “Topa aw, hih
    lai-ah i om, nuam mahmah hi. Hoih na sak leh, nang-a' ding buk khat, Moses-a' ding buk khat,
    Elijah-a' ding buk khat, buk thum ka hong lamsak ding uh hi,” a ci hi. </para>
  <para style="p"><verse number="5" style="v" />Tua bangin a pau laitakun meiingo hong kaii vatin
    amaute hong khuh a, tua meii lak panin aw khat hong ging vatin, “Hihpa pen ka it, ka lung a kim
    mahmahna ka Tapa ahi hi. Ama thu na ngai un,” a hong ci hi. </para>
  <para style="p"><verse number="6" style="v" />Nungzuite in hih awging a zak uh ciangin leilakah
    boksuk uh a, lamdang a sa mahmah uh hi. </para>
  <para style="p"><verse number="7" style="v" />Ahi zongin Jesuh hong pai-in amaute va lawng a, “Tho
    un, lau kei un,” a va ci hi. </para>
  <para style="p"><verse number="8" style="v" />Amaute a khuadak uh ciangin Jesuh simloh kuamah dang
    a mu nawn kei uh hi. </para>
  <para style="p"><verse number="9" style="v" />Mualtung panin amaute a ciahsuk laitakun Jesuh in
    nungzuite kiangah, “Sihna panin Mihing Tapa a kithawhsak kik matengin hih na muhte uh kuama
    kiangah gen kei un,” ci-in thu a pia hi. </para>
  <para style="p"><verse number="10" style="v" />Tua ciangin nungzuite in Jesuh kiangah, “Bang
    hangin Thukham hilh siate in, Elijah hong pai masa ding hi, ci uh ahi hiam?” ci-in a dong uh hi. </para>
  <para style="p"><verse number="11" style="v" />Jesuh in, “Na khempeuh a bawlkhol dingin Elijah
    hong pai masa takpi hi. </para>
  <para style="p"><verse number="12" style="v" />Ahi zongin note kiangah kong genin-ah: Elijah hong
    pai khin napi-in mite in amah theilo uh ahih manin a ututun a bawl uh hi. Tua mah bangin Mihing
    Tapa in zong bawlsiatna thuak ding hi,” ci-in a dawng hi. </para>
  <para style="p"><verse number="13" style="v" />Tua ciangin Tuiphumpa Johan' thu a gen ahih lamtak
    nungzuite in a thei uh hi. </para>
  <para style="p"><verse number="14" style="v" />Mihonte omna a tun'kik uh ciangin Jesuh kiangah mi
    khat hong pai-in ama mai-ah hong khukdin' a, </para>
  <para style="p"><verse number="15" style="v" />“Topa aw, nong hehpihna-in ka tapa hong damsak in.
    Amah in sihbup natna nei-in gim mahmah hi. Meikhuk sungah ahi a, tui sungah ahi zongin a puk zel
    hi. </para>
  <para style="p"><verse number="16" style="v" />Na nungzuite kiangah ka paipih hangin amaute in
    damsak theilo uh hi,” a ci hi. </para>
  <para style="p"><verse number="17" style="v" />Jesuh in, “Upna neilo, a ngaihsun khial mite aw,
    note bang tanvei hong ompih ding a, bang tanvei hong kikholhpih ding ka hi hiam? A naupang hong
    paipih un,” a ci hi. </para>
  <para style="p"><verse number="18" style="v" />Jesuh in tua naupang' sung panin dawi a paikhiatna
    dingin thu pia a, a naupang thakhatin a dampah hi. </para>
  <para style="p"><verse number="19" style="v" />Tua ciangin amau guak a om laitakun nungzuite in
    Jesuh kiangah, “Bang hangin kote in tua dawi hawlkhia theilo ka hi uh hiam?” ci-in a dot uh
    ciangin </para>
  <para style="p"><verse number="20" style="v" />Jesuh in, “Na upna uh a cingtaak lohna hang ahi hi.
    Ahi taktakin note kiangah kong genin-ah: Ankam tang cia bang upna na neih nak uh leh, hih mual
    kiangah, ‘Hih lai panin hua lai-ah kin in,’ ci le uh cin kinkhia ding hi. Na hih theihloh uh
    khat zong omlo ding hi. </para>
  <para style="p"><verse number="21" style="v" />Thungetna leh antan'na tawh lobuang, thudang tawh
    hih bangte kihawlkhia theilo hi,” ci-in a dawng hi. </para>
  <para style="p"><verse number="22" style="v" />Galilee gamsungah a om laitakin Jesuh in a
    nungzuite kiangah, “Mihingte khutsungah Mihing Tapa kipia ding a, </para>
  <para style="p"><verse number="23" style="v" />mite in a that ding uh hi. Ahi zongin a ni thum
    ni-in kihing kiksak ding hi,” a ci hi. Tua thu a zak uh ciangin nungzuite a dah mahmah uh hi. </para>
  <para style="p"><verse number="24" style="v" />Kapernaum khua-ah a tun' uh ciangin biakinn
    siahdongte in Peter kiangah, “Na siapa in biakinn siah hamu a piak ngei mah ahi hiam?” ci-in a
    dot uh ciangin, </para>
  <para style="p"><verse number="25" style="v" />“A piak ngei mah ahi hi,” ci-in a dawng hi.
    Innsungah Peter a lut ciangin Jesuh in na paupih masa zaw a, “Simon aw, nang na bangci ngaihsut
    hiam? Leitung kumpite in kuate tung panin siah kai ahi uh hiam? Amau tate tung panin siah kai
    ahi uh hiam, tua ahih kei leh midangte tung panin kai ahi uh hiam?” ci-in a dot ciangin </para>
  <para style="p"><verse number="26" style="v" />Peter in, “Midangte tung panin siah a kai uh hi,”
    ci-in a dawng hi. Tua ciangin Jesuh in, “Tua ahih leh siah piak ding panin a tate a peng ahi hi. </para>
  <para style="p"><verse number="27" style="v" />Ahi zongin amau' nasepna a nawngkaisak i suahkhak
    lohna dingin tuili-ah nga siahna sikkawi va khia in la, a awk masa penpen hong kaikhia in. Tua a
    ngasa kam sung en lecin dangka tang peek khat na om ding hi. Tua sum la in la, eite gel-a'
    dingin biakinn siah va pia in,” a ci hi. </para>
  <chapter number="18" style="c" />
  <para style="p"><verse number="1" style="v" />Tua laitakin Jesuh kiangah nungzuite hong pai uh a,
    “Vantung ki-ukna sungah kua lianpen ding ahi hiam?” ci-in a dot uh ciangin, </para>
  <para style="p"><verse number="2" style="v" />Jesuh in naupang khat samin amaute mai-ah dingsak a, </para>
  <para style="p"><verse number="3" style="v" />“A man mahmahin note kiangah kong genin-ah: Note
    kikheelin naupang na bat kei uh leh vantung ki-ukna sungah na lut ngei kei ding uh hi. </para>
  <para style="p"><verse number="4" style="v" />Hih naupang bangin a kiniamkhiat mite, vantung
    ki-ukna sungah a lianpen hi ding hi. </para>
  <para style="p"><verse number="5" style="v" />Keima min hangin hih bang naupang khat a limbawl mi
    in kei zong hong limbawl ahi hi. </para>
  <para style="p"><verse number="6" style="v" />“Ahi zongin kei a hong um hih naupangnote khatpeuh a
    khialsak mi pen a ngawngah an gawina suang lianpi khat kikhihin tuipi thuk sungah kikhiasuk leh
    ama-a' dingin hoihzaw thampek ding hi. </para>
  <para style="p"><verse number="7" style="v" />“Tua bangin mi a khialsak thei ding om ahih manin
    leitung mite-a' dingin a dahhuai mahmah thu ahi hi. Tua bang pen a piang tawntung ding hi a, ahi
    zongin tua bangin khialhna a piangsak mite-a' dingin dahhuai pha mahmah diak hi. </para>
  <para style="p"><verse number="8" style="v" />“Na khut ahi a, na khe in ahi zongin hong khialhsak
    leh sattan in la paikhia in. Meikuang tawntung sungah khut kim khe kimin hong kikhiat sangin
    nuntakna sungah khut sam khe samin lut lecin nang-a' dingin hoihzaw ding hi. </para>
  <para style="p"><verse number="9" style="v" />Na mit in hong khialhsak leh khelkhia in la paikhia
    in. Mit kim nei-in hell khuk sungah hong kikhul sangin mit langkhat bek tawh nuntakna sungah lut
    lecin nang-a' dingin hoihzaw ding hi. </para>
  <para style="p"><verse number="10" style="v" />“Hih naupangnote khatpeuh na simmawhkhak lohna
    dingun kidawm un. Note kiangah kong genin-ah: Amaute a kem vantung mite pen vantungah ka Pa
    kiangah om tawntung uh hi. </para>
  <para style="p"><verse number="11" style="v" />Bang hang hiam cih leh Mihing Tapa pen a mangthang
    mite a hon dingin a hong pai ahi hi. </para>
  <para style="p"><verse number="12" style="v" />Note in bangci ngaihsut na hi uh hiam? Mi khat in
    tuu za khat nei hen la, a tuute khat mang leh, mualtungah a gamta adang sawmkualekuate nusia-in
    tua a mang pen a zong dingin kuankhia ding hilo ahi hiam? </para>
  <para style="p"><verse number="13" style="v" />Note kiangah kong genin-ah: Tua a mang tuu a muh
    ciangin a manglo tuu sawmkualekuate tungah a lungdamna sangin a mang pen tungah a lungdamna
    lianzaw hilo ahi hiam? </para>
  <para style="p"><verse number="14" style="v" />Tua mah bangin vantungah a om na Pa un hih
    naupangnote khat zong a sih ding a deih kei hi. </para>
  <para style="p"><verse number="15" style="v" />“Na sanggamte uh na tung uhah hong khialh leh
    pai-in note gel bek theihin a khialhna va gen un. Na thu uh a hong man' leh na sanggampa uh a
    ngahkik na hi uh hi. </para>
  <para style="p"><verse number="16" style="v" />Ahi zongin na thu uh a hong man'nop kei leh, Lai
    Siangtho sungah, ‘Mi nih ahih kei leh mi thum' theihna bek tawh mawhsakna khat peuhpeuh man pan
    hi,’ a cih mah bangin midang khat ahi a, nih ahi zongin tonpih un. </para>
  <para style="p"><verse number="17" style="v" />Amah in tua mite' thu a man'nop kei leh pawlpite
    tungah a thu ko un. Pawlpite' thu nangawn a man'nop kei leh Gentail mite leh siahdongte bangin
    na ngaihsun un. </para>
  <para style="p"><verse number="18" style="v" />“Note kiangah a taktakin kong genin-ah: Leitungah
    na kham peuhmah uh vantungah zong kikham ding a, leitungah na phal peuhmah uh vantungah zong
    kiphal ding hi. </para>
  <para style="p"><verse number="19" style="v" />Leitungah note nih thukimin na nget uh na khat
    peuhpeuh, vantungah a om ka Pa in hong pia ding hi. </para>
  <para style="p"><verse number="20" style="v" />Bang hang hiam cih leh keima minin mi nih leh thum
    bek nangawn a kikhopna peuhpeuhah kei ka om hi,” a ci hi. </para>
  <para style="p"><verse number="21" style="v" />Tua ciangin Peter in Jesuh va naih a, “Topa aw, ka
    sanggamte khatpeuh ka tungah hong khialh ciangin bangzah vei maisak ding ka hi hiam? Sagihvei
    dongtak maisak ding ka hi hiam?” ci-in a dot ciangin </para>
  <para style="p"><verse number="22" style="v" />Jesuh in, “Sagihvei ciangbek maisak in kong ci kei
    hi. Sawm sagih mun sagihvei maisak in kong ci hi. </para>
  <para style="p"><verse number="23" style="v" />Bang hang hiam cih leh vantung ki-ukna zia pen a
    nasemte in sum bangzah a ba hiam, ci-in a sazian a en kumpipa' hihna zia tawh kibang hi. </para>
  <para style="p"><verse number="24" style="v" />Kumpipa in a sum ba sazian a et a kipat ciangin ama
    sum mak tampi a ba nasem khat hong kipaipih hi. </para>
  <para style="p"><verse number="25" style="v" />Tua nasempa in a sum lohzolo ahih manin amah-a
    kipan a zi a tate leh a neih khempeuh zuakin a leiba a lohna dingin kumpipa in thu a pia hi. </para>
  <para style="p"><verse number="26" style="v" />Tua ahih manin a nasempa zong a mai-ah hong bokin
    thum a, ‘Topa aw, hong ngak lai in; a vekpi-in ka hong loh ding hi,’ ci-in a thum hi. </para>
  <para style="p"><verse number="27" style="v" />Kumpipa in khasiathuai sa ahih manin a leiba teng
    maisakin a khah hi. </para>
  <para style="p"><verse number="28" style="v" />“Ahi zongin tua nasempa a paikhiat ciangin ama sum
    ngun peek za khat khawng a ba a naseppih dang khat tawh a kituak hi. Tuapa a gawlin manin, ‘Na
    leiba hong loh in,’ a ci hi. </para>
  <para style="p"><verse number="29" style="v" />A naseppihpa zong a mai-ah bokin hong thum a, ‘Hong
    ngak lai in; ka hong loh ding hi,’ a ci hi. </para>
  <para style="p"><verse number="30" style="v" />Ahi zongin ama thumna sang nuamlo hi. A leiba a
    lohkhit matengin thongah a kia dingin a khumsak hi. </para>
  <para style="p"><verse number="31" style="v" />A naseppih dangte in hih thupiang a theih uh
    ciangin dahhuaisa mahmah uh ahih manin, a thupiang khempeuh kumpipa kiangah a ko uh hi. </para>
  <para style="p"><verse number="32" style="v" />Tua ciangin kumpipa in tua nasempa sam a, ‘A gilo
    nasempa aw, kei kiangah hong thum na hih manin na leiba khempeuh ka hong maisak hi. </para>
  <para style="p"><verse number="33" style="v" />Nang ka hong hehpih mah bangin na naseppihpa zong
    na hehpih ding kilawm hilo ahi hiam?’ a ci hi. </para>
  <para style="p"><verse number="34" style="v" />Kumpipa zong a heh suak ahih manin a leiba khempeuh
    a lohkhit matengin thong sungah a kikhumna dingin thu a pia hi. </para>
  <para style="p"><verse number="35" style="v" />“Tua mah bangin note in zong na lungsim uhah na
    sanggamte uh mawhna na maisaknop kei uh leh vantungah a om ka Pa in note tungah zong tua
    bangmahin a hong bawl ding ahi hi,” a ci hi. </para>
  <chapter number="19" style="c" />
  <para style="p"><verse number="1" style="v" />Jesuh in a thugen a man khit ciangin Galilee gam
    panin paikhia-in Judea gam Jordan gun galkhatah a pai hi. </para>
  <para style="p"><verse number="2" style="v" />Mihon tampi in amah zui uh a, tua munah cinate a
    damsak hi. </para>
  <para style="p"><verse number="3" style="v" />Farisi mite pawlkhat Jesuh kiangah hong pai uh a,
    amah a mawhsak theihna ding uh a deihna-un, “Thu khat peuhpeuh hangin zi maktheih ding mah ahi
    hiam?” ci-in a dong uh hi. </para>
  <para style="p"><verse number="4" style="v" />Jesuh in, “Lai Siangtho sungah, ‘A kipat cilin a
    Piangsakpa in numei leh pasal a bawl hi,’ ci hi. </para>
  <para style="p"><verse number="5" style="v" />Tua ciangin, ‘Hih thu hangin pasal in a nu leh a pa
    nusia-in a zi tawh kigawm ding a, amaute gel pumkhat a bang ding uh hi,’ ci-in na kigelh hi. </para>
  <para style="p"><verse number="6" style="v" />Tua ahih manin amaute nih hi nawnloin khat ahi ta uh
    hi. Tua ahih manin Pasian in a gawmsa mite, kuamah in khen kei ta hen,” ci-in a dawng hi. </para>
  <para style="p"><verse number="7" style="v" />Tua ciangin Farisi mite in, “Tua ahih leh bang
    hangin Moses in mi khatpeuh makna lai gelh sakin a zi masak thei ahi hiam?” ci-in a dot uh
    ciangin </para>
  <para style="p"><verse number="8" style="v" />Jesuh in, “Note, hilhzawhin na omloh manun Moses in
    hih bangin ngeina a omsak thei ahi hi. Ahi zongin a kipat cilin tua bang na hilo hi. </para>
  <para style="p"><verse number="9" style="v" />Note kiangah kong genin-ah: Mi khatpeuh in midang
    tawh a zi a mawhna lobuang, a zi a mak a, numei dang tawh a ten' leh numei tunga mawh ahi hi,”
    ci-in a dawng hi. </para>
  <para style="p"><verse number="10" style="v" />Tua ciangin a nungzuite in Jesuh kiangah, “Nupa thu
    tua bang ding ahih leh kiteng vet kei lehang hoihzaw ding hi,” a ci uh hi. </para>
  <para style="p"><verse number="11" style="v" />Ahi zongin Jesuh in, “Hih ngeina pen mi khempeuh in
    a zuihzawh ding hilo a, Pasian in a tuaci dingin a sehte bek in a zuizo ding uh ahi hi. </para>
  <para style="p"><verse number="12" style="v" />Mi pawlkhat a pian'pihin gehsa bang om a,
    pawlkhatte a kigettawm om a, pawlkhatte pen vantung ki-ukna hangin geh bangin a om hi. Geh
    bangin a omzote om ta hen,” a ci hi. </para>
  <para style="p"><verse number="13" style="v" />Tua ciangin mi pawlkhat in a naupangte uh tungah
    Jesuh in a khut nga-in thu a ngetsakna ding deihin a naupangte uh a hong paipih uh hi. Ahi
    zongin a nungzuite in tua mite na taii uh hi. </para>
  <para style="p"><verse number="14" style="v" />Jesuh in, “Vantung ki-ukna pen naupangte tawh a
    kibang mite-a' ding ahih manin, tua naupangte ka kiangah hong paipihsak un la, khaktan kei un,”
    a ci hi. </para>
  <para style="p"><verse number="15" style="v" />Tua ciangin Jesuh in naupangnote tungah a khut
    nga-in thupha a piak khit ciangin a paikhia hi. </para>
  <para style="p"><verse number="16" style="v" />Khatvei, Jesuh kiangah mi khat hong pai a, “Sia aw,
    nuntak tawntungna ka ngahna dingin bang gamtat hoih gamta ding ka hi hiam?” ci-in a hong dong
    hi. </para>
  <para style="p"><verse number="17" style="v" />Jesuh in, “Bang hangin bang hoih hiam cih thu hong
    dong na hi hiam? A hoih khat bek om hi. Nuntak tawntungna sungah na lutnop leh thukhamte na zui
    in,” ci-in a dawng hi. </para>
  <para style="p"><verse number="18" style="v" />Amah in, “Bang thukhamte ahi hiam?” ci-in a dot
    ciangin Jesuh in, “Mi that kei in; numei tungah mawh kei in; mi neihsa gu kei in; zuauthu gen
    kei in; </para>
  <para style="p"><verse number="19" style="v" />na nu na pa zahtak in; nang na ki-it bangin na
    vengte na it in, cihnate ahi hi,” a ci hi. </para>
  <para style="p"><verse number="20" style="v" />Tua ciangin tangvalpa in, “Hihte khempeuh ka zuihsa
    ahi hi; bang kisam lai ding ka hi hiam?” a cih ciangin </para>
  <para style="p"><verse number="21" style="v" />Jesuh in, “Mi cingtaak na hihnop leh pai-in na
    neihsate va zuak in la, na sum khotte, mizawngte tungah va pia lecin, vantungah sum na hau ding
    hi. Tua ciangin hong pai in la kei hong zui in,” a ci hi. </para>
  <para style="p"><verse number="22" style="v" />Tangvalpa in hih thu a zak ciangin, amah hau mahmah
    ahih manin, mai khingin a paikhia hi. </para>
  <para style="p"><verse number="23" style="v" />Tua ciangin Jesuh in a nungzuite kiangah, “A
    mantaka kong genin-ah: Mihau khat pen vantung ki-ukna sungah a lutding haksa mahmah ding hi. </para>
  <para style="p"><verse number="24" style="v" />Adang khat hong gen leuleu ning: Pasian ukna sungah
    mihau khat a lutding sangin phim bilvang sungah kalaoh khat a lutding baihzaw lai hi,” a ci hi. </para>
  <para style="p"><verse number="25" style="v" />Nungzuite in hih thu a zak uh ciangin lamdangsa
    mahmah uh a, “Kua in hotkhiatna ngahzo ding ahi hiam?” a ci uh hi. </para>
  <para style="p"><verse number="26" style="v" />Ahi zongin Jesuh in amaute enin, “Mihingte' hihzawh
    ding hilo mah hi; ahi zongin Pasian in na khempeuh hihthei hi,” a ci hi. </para>
  <para style="p"><verse number="27" style="v" />Tua ciangin Peter in, “Kote in na khempeuh nusia-in
    nang ka hong zui uh hi. Tua ahih ciangin bang ngahding ka hi uh hiam?” ci-in a dot ciangin </para>
  <para style="p"><verse number="28" style="v" />Jesuh in amaute kiangah, “Ke'n limtaka kong
    genin-ah: A hong tungding hun thak sungah a minthan'na tokhom tungah Mihing Tapa a tut hun
    ciangin kei a hong zui note zong, tokhom sawmlenihte tung mahah tu-in Israel minam sawmlenihte
    tungah thukhenin na om ding uh hi. </para>
  <para style="p"><verse number="29" style="v" />Keima hangin a inn, a sanggam numei, a sanggam
    pasal, a nu, a pa, a tate, a leitang, khat peuhpeuh a nusiate in a zah za khat ngahkikin, nuntak
    tawntungna zong a ngahding uh hi. </para>
  <para style="p"><verse number="30" style="v" />Ahi zongin tuhun laitakin a lian mi tampite tua hun
    ciangin a neu suak ding a, tuhun laitakin a neu tampite tua hun ciangin a lian hi ding uh hi. </para>
  <chapter number="20" style="c" />
  <para style="p"><verse number="1" style="v" />“Bang hang hiam cih leh vantung ki-ukna sung omzia
    pen a leenggah lo-ah na a sem ding a cial dingin zing tungin a kuankhia leenggah lo neipa tawh
    kibang hi. </para>
  <para style="p"><verse number="2" style="v" />Ni tha ngeina ngun peek khat piak dingin a kithukim
    khit uh ciangin a leenggah lo-ah na a sem dingin pawlkhat a kuansak hi. </para>
  <para style="p"><verse number="3" style="v" />Zingsang nai kua hun ciangin mihon omna sumbukah pai
    leuleu a, mi pawlkhat bangmah semloin a mawk om a muh ciangin, </para>
  <para style="p"><verse number="4" style="v" />‘No zong leenggah lo-ah va kuan un; a kilawm zah
    khat ka hong pia ding hi,’ a cih ciangin pawlkhat a kuan uh hi. </para>
  <para style="p"><verse number="5" style="v" />Tua ciangin sun sawmlenih ciangin pawlkhat cial
    leuleu a, nitak nai thum ciangin pawlkhat a cial lai hi. </para>
  <para style="p"><verse number="6" style="v" />Nitak nai nga ciangin mihon omna sumbukah a pai leh
    mi pawlkhat a mawk om mu ahih manin, ‘Bang hangin bangmah semloin sunthapai mawk om na hi uh
    hiam?’ ci-in a dot ciangin </para>
  <para style="p"><verse number="7" style="v" />amaute in, ‘Kuamah in nasem dingin hong ciallo hi,’
    ci-in a dawng uh hi. Tua ciangin amaute kiangah, ‘No zong leenggah lo-ah va kuan un,’ a ci hi. </para>
  <para style="p"><verse number="8" style="v" />“Nitak ciangin lo neipa in a nuai-a nasem ukpa
    kiangah, ‘Lo khote sam in la, a kicial nunung pena kipanin a kicial masa pente dongin a ni tha
    uh pia in,’ a ci hi. </para>
  <para style="p"><verse number="9" style="v" />Nitak nai nga hunin a kipan nasemte ngun peek khat
    ciat kipia hi. </para>
  <para style="p"><verse number="10" style="v" />A kuan masa pente, ni tha sang dingin hong pai uh
    ciangin adangte sangin tam ngahzaw ding ci-in amau kilamen napi-in amaute zong ngun peek khat
    ciat mah kipia veve hi. </para>
  <para style="p"><verse number="11" style="v" />A sum a san' uh ciangin lo neipa tungah phun uh a, </para>
  <para style="p"><verse number="12" style="v" />‘A nunungte in nai khat sung bek sem napi-in,
    sunthapai-in nisa thuakin na a sem kote tawh na kikimsak hi,’ a ci uh hi. </para>
  <para style="p"><verse number="13" style="v" />Tua ciangin lo neipa in amaute khat kiangah, ‘Lawm
    aw, nang ka hong khem het kei hi. Ni khat sung nasep thaman dingin ngun peek khat piak dingin na
    thukimsa hilo ahi hiam? </para>
  <para style="p"><verse number="14" style="v" />Hih na thalawhsa sum la in la ciah in. Nang ka hong
    piakzah mah, hih a kicial nunungte tungah zong ka pia nuam hi. </para>
  <para style="p"><verse number="15" style="v" />Keima sum pen keima ut bangin ka zattheih ding hilo
    ahi hiam? Tua ahih kei leh kei ka cit manin na heh suak ahi hiam?’ a ci hi. </para>
  <para style="p"><verse number="16" style="v" />Tua ahih manin a neute lian ding a, a liante neu
    ding hi,” a ci hi. </para>
  <para style="p"><verse number="17" style="v" />Jerusalem khua manawhin Jesuh a paitoh laitakin, a
    paikawmun sawmlenihte tawh tuamtonin thu genpih a, </para>
  <para style="p"><verse number="18" style="v" />“Tu-in Jerusalem khua-ah a paito ding ihi hi.
    Siampi liante leh Thukham hilh siate tungah Mihing Tapa kihek ding a, amaute in a si dingin thu
    a khenkhit uh ciangin </para>
  <para style="p"><verse number="19" style="v" />Gentail mite in simmawh bawlin, satin, singlamteh
    tungah a khai dingin amaute khutsungah a pia ding uh hi. Ahi zongin a ni thum ni-in kihing
    kiksak ding hi,” ci-in a tuamin thu a hilh hi. </para>
  <para style="p"><verse number="20" style="v" />Tua ciangin Zebedi tate James leh Johan' nu, a tate
    gel tawh Jesuh kiangah hong pai-in a mai-ah khukdin'in hong thum hi. </para>
  <para style="p"><verse number="21" style="v" />Jesuh in tua nupi kiangah, “Bang deih na hi hiam?”
    ci-in a dot ciangin amah in, “Kumpi-in na om ciangin hih ka tate khat na taklamah, khat na
    veilamah a tutna dingin thu pia lecin ka ut hi,” a ci hi. </para>
  <para style="p"><verse number="22" style="v" />Ahi zongin Jesuh in, “Na nget uh na thei kei uh hi.
    Ka thuakding gimna note in thuakzo ding na hi uh hiam?” ci-in a dot ciangin amaute in, “Ka
    thuakzo ding uh hi,” a ci uh hi. </para>
  <para style="p"><verse number="23" style="v" />Jesuh in amaute kiangah, “Keima thuak mah bangin
    note in na thuak takpi ding uh a, ahi zongin ka taklam leh ka veilama tutding pen kei' hong
    piaktheih hilo hi. Ka Pa in a sehsa mite-a' ding bek ahi hi,” a ci hi. </para>
  <para style="p"><verse number="24" style="v" />Nungzui dang sawmte in hih thu a zak uh ciangin hih
    unau nihte tungah a heh uh hi. </para>
  <para style="p"><verse number="25" style="v" />Ahi zongin Jesuh in amaute sam a, “Mi a uk
    Gentail-te in mite tungah aana nei uh a, mi a makai Gentail-te in thuneihna tawh a ukna thu na
    thei uh hi. </para>
  <para style="p"><verse number="26" style="v" />Ahi zongin note lakah tua bang hilo ding hi. Note
    lakah a lian ahi dingte note' nasem hi ding a, </para>
  <para style="p"><verse number="27" style="v" />note' lakah a lianpen ahi dingte note' sila hi ding
    hi. </para>
  <para style="p"><verse number="28" style="v" />Mihing Tapa zong nasem nei dingin hong pai hiloin
    mi dangte-a' ding na semin, mi tampi tatna ding a si dingin a hong pai ahih mah bangin note zong
    a tuaci ding na hi uh hi,” a ci hi. </para>
  <para style="p"><verse number="29" style="v" />Jerikho khua panin a paikhiat uh ciangin mi tampi
    in Jesuh a zui uh hi. </para>
  <para style="p"><verse number="30" style="v" />Lampi gei-ah a tu mittaw mi nih in tua lampi tawnin
    Jesuh hong pai hi, ci-in a zak uh ciangin nakpi takin kiko uh a, “David' suan Topa aw, kote hong
    hehpih in,” a ci uh hi. </para>
  <para style="p"><verse number="31" style="v" />Mihonpite in tua mite gel a kikoko lohna dingun a
    taii uh hi. Ahi zongin amaute kiko pha semsem uh a, “David' suan Topa aw, kote hong hehpih in,”
    a ci teitei uh hi. </para>
  <para style="p"><verse number="32" style="v" />Tua ciangin Jesuh khawlin amaute sam a, “Bang ka
    hong hihsak ding deih na hi uh hiam?” a cih ciangin </para>
  <para style="p"><verse number="33" style="v" />amaute in, “Topa aw, ka mit uh khua hong musakkik
    in,” a ci uh hi. </para>
  <para style="p"><verse number="34" style="v" />Jesuh in amaute hehpihhuai sa ahih manin a mit uh
    lawn'sak a, thakhat thu-in a mit un khua a mukik pah hi. Tua ciangin amaute gel in zong Jesuh
    nung a zuipah uh hi. </para>
  <chapter number="21" style="c" />
  <para style="p"><verse number="1" style="v" />Jerusalem khuanai, Bethfage khua a omna Oliv Mual a
    tun' uh ciangin Jesuh in a nungzuite nih ma sawl a, </para>
  <para style="p"><verse number="2" style="v" />“Mai-a a om khua-ah va pai un. Na tun' uh ciangin la
    nuta khau a kikhih na mu ding uh hi. Hong sut un la hong kai un. </para>
  <para style="p"><verse number="3" style="v" />Mi khatpeuh in hong paupih leh, ‘Topa in deih hi,’
    ci le uh cin hong paisak pah ding hi,” ci-in a vaikhak hi. </para>
  <para style="p"><verse number="4" style="v" />Hih thu pen kamsangpa' thugenna a tun'na dingin a
    piang ahi hi. </para>
  <para style="p"><verse number="5" style="v" />Tua a genna-ah, “En un, na kumpipa uh hong pai hi.
    Kiniamkhiatna tawh lapi tung leh lano tungah tuangin hong pai hi, ci-in Zion khuamite kiangah
    gen un,” a ci hi. </para>
  <para style="p"><verse number="6" style="v" />Nungzuite gel zong Jesuh sawl bangin va pai uh hi. </para>
  <para style="p"><verse number="7" style="v" />Amaute in a la nuta hong paipih uh a, a tungah a
    puante uh a phah khit uh ciangin Jesuh a tuang hi. </para>
  <para style="p"><verse number="8" style="v" />Mihon tampite in ama paina ding lampi-ah a puante uh
    na phah uh a, adangte in nisuh hiangte satin lampi-ah a na phah uh hi. </para>
  <para style="p"><verse number="9" style="v" />A mai-a pai mihonte leh a nunga zui mihonte awng uh
    a, “David' suan Jesuh in phatna ngah ta hen! Topa' min tawh hong paipa in thupha ngah ta hen! A
    sangpena om Pasian in phatna ngah ta hen!” a ci uh hi. </para>
  <para style="p"><verse number="10" style="v" />Jerusalem khuasung a tun' uh ciangin khuasung mi
    khempeuh gamlum henhan uh a, “Hihpa kua ahi hiam?” ci-in khatlekhat a kidong uh hi. </para>
  <para style="p"><verse number="11" style="v" />Mihonpite in, “Galilee gam Nazareth khua pana
    kamsang Jesuh hi,” ci-in a dawng uh hi. </para>
  <para style="p"><verse number="12" style="v" />Tua ciangin Pasian biakna innpi huang sungah Jesuh
    lut a, tua sungah van zuak van lei-a a om mi khempeuh a hawlkhia hi. Sumkhek nasemin a om mite'
    sabuai leh vakhu zuakte' tutnate a lumletsak gawp hi. </para>
  <para style="p"><verse number="13" style="v" />Amaute kiangah, “Pasian in Lai Siangtho sungah, ‘Ka
    inn pen thungetna inn kici ding hi,’ ci napi-in, note in guktakna phualpi na suaksak uh hi,” a
    ci hi. </para>
  <para style="p"><verse number="14" style="v" />Biakinn sung Jesuh kiangah mittawte leh khebaite
    hong pai uh a, amah in amaute a damsak hi. </para>
  <para style="p"><verse number="15" style="v" />Ahi zongin siampi liante leh Thukham hilh siate in
    a na lamdang bawlte mu-in, biakinn sungah naupangte in, “David' suan Jesuh in phatna ngah ta
    hen!” ci-in a kikona a zak uh ciangin heh uh ahih manin </para>
  <para style="p"><verse number="16" style="v" />Jesuh kiangah, “Hih naupangte' otna na za hiam?”
    ci-in a dong uh hi. Jesuh in, “Ka za hi. Lai Siangtho sungah, ‘Naungekte leh naupangte' kam tawh
    a cingtaak phatna na gen sak hi,’ a cihna thu sim ngeilo na hi uh hiam?” ci-in a dawng hi. </para>
  <para style="p"><verse number="17" style="v" />Tua ciangin Jesuh in amaute nusia a, khuapi sung
    pan paikhia-in Bethany khua-ah a giak hi. </para>
  <para style="p"><verse number="18" style="v" />A zingsang ciangin khuapi zuanin hong paikik
    laitakin Jesuh a gil a kial hi. </para>
  <para style="p"><verse number="19" style="v" />Lam gei-ah theikung khat mu ahih manin a gei-ah va
    pai a, ahi zongin a teh simloh bangmah a mu kei hi. Jesuh in tua theikung kiangah, “Gah ngei
    nawn kei in!” a cih khit phetin a theikung a sipah hi. </para>
  <para style="p"><verse number="20" style="v" />Nungzuite in a muh uh ciangin lamdangsa uh ahih
    manin, “Bang hangin theikung tuaci sihpah ahi hiam?” a cih uh ciangin </para>
  <para style="p"><verse number="21" style="v" />Jesuh in, “Note kiangah a mantaka kong genin-ah:
    Note in uplahna nei hetloin, upna taktak na neih nak uh leh hih theikung tungah a piang bang na
    hih theih uh banah, hih mual kiang nangawnah, ‘Na omna pan paikhia-in tuipi sung kiden'na in,’
    ci le uh cin na cih bangun piang ding hi. </para>
  <para style="p"><verse number="22" style="v" />Upna na neih nak uh leh na nget peuhpeuh uh na ngah
    ding uh hi,” a ci hi. </para>
  <para style="p"><verse number="23" style="v" />Biakinn tual sungah Jesuh lutkik a, thuhilhin a om
    laitakin siampi liante leh upate ama kiangah hong pai uh a, “Hih nate kua thu tawh bawl a, na
    bawlna ding kua in aana hong pia ahi hiam?” ci-in a dot uh ciangin </para>
  <para style="p"><verse number="24" style="v" />Jesuh in, “Kei zong thu khat kong dong masa ding
    hi. Na hong dawn' nak uh leh kei zong kua thu tawh bawl cih ka hong gen ding hi. </para>
  <para style="p"><verse number="25" style="v" />Johan in tuiphum theihna ding thu koi lai panin
    ngah ahi hiam? Pasian kiang panin thu ngah ahi hiam, ahih kei leh mihingte kiang panin thu ngah
    ahi hiam?” a ci hi. Amaute khatlekhat kiseel uh a, “Pasian kiang pan hi,” ci lehang, “Bang
    hangin umlo na hi uh hiam?” hong ci ding hi. </para>
  <para style="p"><verse number="26" style="v" />Ahi zongin, “Mihingte kiang pan hi,” ci leuleu
    lehang, mi khempeuh in Johan pen kamsang hi, ci-in ngaihsun uh ahih manin mihonte i kihta zel
    hi, kici uh hi. </para>
  <para style="p"><verse number="27" style="v" />Tua ahih ciangin Jesuh kiangah, “Ka thei kei uh
    hi,” ci-in a dawng uh hi. Jesuh in zong amaute kiangah, “Kei zong hih nate, kua thu tawh ka bawl
    cih ka hong gen kei ding hi,” a ci hi. </para>
  <para style="p"><verse number="28" style="v" />Tua ciangin Jesuh in amaute kiangah, “Note in
    bangci ngaihsut na hi uh hiam? Mi khat in tapa nih nei hi. A ta uzaw kiangah, ‘Ka ta aw, tuni-in
    leenggah lo-ah va kuan in,’ ci-in a sawl ciangin </para>
  <para style="p"><verse number="29" style="v" />amah in, ‘Kuan nuam kei ing,’ ci napi-in a lungsim
    kikheelin a kuankik hi. </para>
  <para style="p"><verse number="30" style="v" />Tua ciangin a ta nauzaw kiangah tua mah bangin va
    ci a, ‘Pa aw, va kuan mah ning,’ ci napi-in a kuan kei hi. </para>
  <para style="p"><verse number="31" style="v" />Hih tapa nihte sung panin a koi bel pen a pa' deih
    bangin gamta ahi hiam?” a ci hi. Amaute in, “A ta uzaw a ta hi,” a ci uh hi. Tua ciangin Jesuh
    in amaute kiangah, “Note kiangah a mantaka kong genin-ah: Pasian' ukna sungah note sangin
    siahdongte leh numei paktatte lut masazaw ding hi. </para>
  <para style="p"><verse number="32" style="v" />Bang hang hiam cih leh note kiangah Tuiphumpa Johan
    hong pai-in thuman lampi hong lak napi-in na um kei uh a, ahi zongin siahdongte leh numei
    paktatte in a um uh hi. Hih thu na theih khit uh ciang nangawnin na lungsim uh na kheel nuam
    tuan kei uh a, na um kei veve uh hi. </para>
  <para style="p"><verse number="33" style="v" />“Thugentehna dang khat na ngai lai un. Mi khat in
    lo zuanin leenggui suan a, a kimkot umin, leenggah cilna ding bawl a, a hon'na ding tausang khat
    a lam khit ciangin lo khawhlawhte khawhlawh sakin gamdangah a pai hi. </para>
  <para style="p"><verse number="34" style="v" />Leenggah min hun a tun' ciangin ama ngahding teng a
    va la dingin lo khawhlawhte kiangah a nasemte a paisak hi. </para>
  <para style="p"><verse number="35" style="v" />Lo khawhlawhte in a nasemte na manin khat na
    satgawp uh a, khat na thatin, khat suang tawh na denggawp uh hi. </para>
  <para style="p"><verse number="36" style="v" />Tua ciangin lo neipa in a masa-a sangin nasem a
    tamzaw va paisak leuleu a, ahi zongin a masa-a mah bangin a nasemte a na bawlsia veve uh hi. </para>
  <para style="p"><verse number="37" style="v" />Tua khit ciangin ka tapa paisak leng na zahtak ding
    uh hi, ci-in ngaihsun ahih manin a tapa a paisak hi. </para>
  <para style="p"><verse number="38" style="v" />Ahi zongin lo khawhlawhte in a tapa a muh uh
    ciangin, ‘Hihpa pen a gamhluah dingpa ahi hi. Hong pai un; amah thatin a luah dingteng eite in
    la ni,’ a kici uh hi. </para>
  <para style="p"><verse number="39" style="v" />Tua ahih manin amah manin that uh a, lo nawlah a
    paai uh hi. </para>
  <para style="p"><verse number="40" style="v" />Tua ahih ciangin leenggah lo neipa hong pai ciangin
    a lo khawhlawhte bangci bawl ding ahi hiam?” ci-in a dong hi. </para>
  <para style="p"><verse number="41" style="v" />Amaute in, “Tua migilote thatgawp ding a, a hun
    hunin leenggah a pia ding lo khawhlawh dangte khosak ding hi,” a ci uh hi. </para>
  <para style="p"><verse number="42" style="v" />Jesuh in amaute kiangah, “Lai Siangtho sungah,
    ‘Innlamte in a nilkhiat suang pen innkiu suang bulpi suak khinta hi. Hih pen Topa' bawl hi a, i
    muh ciangin lamdang i sa hi,’ ci-in a kigelhna sim ngeilo na hi uh hiam? </para>
  <para style="p"><verse number="43" style="v" />Tua ahih ciangin note kiangah kong genin-ah: Note
    pen Pasian hong ki-uksak nawnlo ding a, a kilawmin a gamta ding mite bek Pasian in uk ding hi. </para>
  <para style="p"><verse number="44" style="v" />Hih suang tungah a kia mi khempeuh kizan gawp ding
    a, mi khat peuh tungah tua suang a kiat leh zong dengzan gawp ding hi,” a ci hi. </para>
  <para style="p"><verse number="45" style="v" />Siampi liante leh Farisi mite in hih thugentehna a
    zak uh ciangin amaute a cihnopna-in a gen ahihlam a phawk uh hi. </para>
  <para style="p"><verse number="46" style="v" />Jesuh a man dingin kithawi uh a, ahi zongin mihonte
    in kamsang khatin ngaihsun uh ahih manin mihonte a kihtak manun a man ngam kei uh hi. </para>
  <chapter number="22" style="c" />
  <para style="p"><verse number="1" style="v" />Jesuh in amaute kiangah thugentehna dang khat zangin
    thu hilh a, </para>
  <para style="p"><verse number="2" style="v" />“Vantung ki-ukna zia pen a tapa-a' dingin mo pawi a
    bawl kumpipa' gamtatzia tawh kibang hi. </para>
  <para style="p"><verse number="3" style="v" />Mo pawi siim dingin a khohsa mite a sam dingin a
    nasemte sawl a, ahi zongin kuamah pailo hi. </para>
  <para style="p"><verse number="4" style="v" />Tua ciangin nasem dangte sawl leuleu a, ‘Ka
    khohsaksa mite kiangah hih bangin va gen un: Ka bawngtalte leh ka bawngno thaute kigo khin a,
    nitak an a minsa-in a om banah, na khempeuh a mansa-in om khinta hi. Mo pawi an ne dingin hong
    pai ta un, ci hi, ci-in va gen un,’ a ci hi. </para>
  <para style="p"><verse number="5" style="v" />Ahi zongin a khohsa mite in na thusimlo uh a,
    pawlkhat in lo na kuansanin, pawlkhat in a sumbukah na paisanin, </para>
  <para style="p"><verse number="6" style="v" />adangte in a nasemte manin a na satgawp khit uh
    ciangin a na that uh hi. </para>
  <para style="p"><verse number="7" style="v" />Kumpipa zong heh mahmah a, a galkapte kuansakin tua
    mi thatte a thahsak khit ciangin a khua a haltumsak hi. </para>
  <para style="p"><verse number="8" style="v" />Tua ciangin a nasemte kiangah, ‘Mo pawi an a
    baihsa-in om a, ahi zongin ka sap mite a ne dingin a kilawmlo mi a suak uh hi. </para>
  <para style="p"><verse number="9" style="v" />Tua ahih manin lamlianpi-ah va pai un la, mi na muh
    zahzah uh hong sam un,’ a ci hi. </para>
  <para style="p"><verse number="10" style="v" />Nasemte zong lamlianpi-ah va pai uh a, mihoih mi
    hoihlo ciloin a muh khempeuh uh va kaikhawm uh ahih manin mo pawi bawlna innsung dimin leengla
    hong om hi. </para>
  <para style="p"><verse number="11" style="v" />“Kumpipa, a leenglate a en dingin a hong lut
    ciangin mo pawi siimna puan a silhlo mi khat a mu hi. </para>
  <para style="p"><verse number="12" style="v" />Ama kiangah, ‘Lawm aw, mo pawi siimna puan
    silhlopi-in hih lai-ah hong bangci luttheih na hi hiam?’ a cih ciangin tua mipa in a cihna ding
    a thei kei hi. </para>
  <para style="p"><verse number="13" style="v" />Tua ciangin kumpipa in a nasemte kiangah, ‘A khut a
    khe hen un la, pualam khuamialna lakah lawnkhia un; tua lai-ah kapin a hagawi ding hi,’ a ci hi. </para>
  <para style="p"><verse number="14" style="v" />“Bang hang hiam cih leh mi tampi a kisap hangin
    tawm bek a kiteel hi,” a ci hi. </para>
  <para style="p"><verse number="15" style="v" />Tua ciangin Farisi mite paikhia uh a, a kampauna
    tawh Jesuh a mat theihna dingun thu a kikum uh hi. </para>
  <para style="p"><verse number="16" style="v" />Amau' nungzuite leh Herod mi pawlkhat, Jesuh
    kiangah a paisak uh hi. Amaute in, “Sia aw, thu ahi bang a gen tawntung na hihna thu ka thei uh
    hi. Mite kuamah zahtaktuam neilo na hih manin midangte' pauding bangmah phamawhsa loin Pasian in
    mite' gamtat ding a deihna bangin tangtakin thu na hilh tawntung hi. </para>
  <para style="p"><verse number="17" style="v" />Tua ahih ciangin Rom kumpipa Sisar tungah siah i
    piak ding kilawm hiam, na ngaihsutna nong genna dingin ka deih uh hi,” a ci uh hi. </para>
  <para style="p"><verse number="18" style="v" />Ahi zongin Jesuh in amau' gitloh geelna thei ahih
    manin, “Mihoih a kineihkhem mite aw, bang hangin kei hong thangsiah se na hi uh hiam? </para>
  <para style="p"><verse number="19" style="v" />Siahin na piakding uh sum hong lak dih un,” a cih
    ciangin sumtang peek khat hong paipih uh hi. </para>
  <para style="p"><verse number="20" style="v" />Tua ciangin Jesuh in amaute kiangah, “Hih sum
    tungah kua lim leh kua min om ahi hiam?” ci-in a dot ciangin </para>
  <para style="p"><verse number="21" style="v" />amaute in, “Sisar' lim leh a min kigelh hi,” a ci
    uh hi. Tua ciangin Jesuh in amaute kiangah, “Sisar' nate Sisar' tungah na pia un la, Pasian'
    nate Pasian' tungah na pia un,” a ci hi. </para>
  <para style="p"><verse number="22" style="v" />Amaute in hih thu a zak uh ciangin lamdangsa mahmah
    uh a, ama kiang panin a paikhia uh hi. </para>
  <para style="p"><verse number="23" style="v" />Tua ni mahin, misite thawhkikna omlo hi, ci-in a um
    Saddusi mite pawlkhat Jesuh kiangah hong pai uh a, </para>
  <para style="p"><verse number="24" style="v" />“Sia aw, Moses in, ‘Mi khat ta neiloin a sih leh
    tua a si mipa' khang a kizop theihna dingin a naupa in a u' zi luah ta hen,’ ci hi. </para>
  <para style="p"><verse number="25" style="v" />Tu-in kote lakah unau pasal sagih om ngei hi. A u
    pen in zi nei a, ta neiloin si ahih manin ama zi a naupa in a luah hi. </para>
  <para style="p"><verse number="26" style="v" />Tua mah bangin a nihna, a thumna-a kipan a sagihna
    dongin ta neiloin a si uh hi. </para>
  <para style="p"><verse number="27" style="v" />Tua unau pasal sagihte a sih khit ciangin a numei
    zong a si hi. </para>
  <para style="p"><verse number="28" style="v" />Tua ahih manin tua unau pasal sagihte in tuanu
    ten'pihkim uh ahih manin, thawhkik hun ciangin a koi pen' zi hi ding ahi hiam?” ci-in a dong uh
    hi. </para>
  <para style="p"><verse number="29" style="v" />Ahi zongin Jesuh in, “Note in Lai Siangtho thu ahi
    a, Pasian' vangliatna ahi zongin theilo na hih manun na ngaihsunkhial uh hi. </para>
  <para style="p"><verse number="30" style="v" />Bang hang hiam cih leh misite a thawhkik uh ciangin
    vantungah a om vantung mite tawh kibang ding uh a, zinei pasalnei cih omlo ding hi. </para>
  <para style="p"><verse number="31" style="v" />Misite thawhkikna thu tawh kisai-in note tungah a
    gen thute sim ngeilo na hi uh hiam? </para>
  <para style="p"><verse number="32" style="v" />Pasian in, ‘Kei pen Abraham' Pasian, Isaac' Pasian,
    Jakob' Pasian ka hi hi,’ ci hi. Pasian pen a si mite' Pasian hiloin a nungta mite' Pasian ahi
    hi,” a ci hi. </para>
  <para style="p"><verse number="33" style="v" />Mihonte in hih thu a zak uh ciangin ama thuhilhna
    hangin lamdang a sa uh hi. </para>
  <para style="p"><verse number="34" style="v" />Ahi zongin Farisi mite in, Saddusi mite' thudotna
    Jesuh in dongkhakin, Saddusi mite in a cihna ding mel uh a theih nawnlohna thu a zak uh ciangin
    Jesuh kiangah a hong pai uh hi. </para>
  <para style="p"><verse number="35" style="v" />Amaute sung panin Thukham hilh siate khat in Jesuh
    a thangsiahna-in thu hong dong a, </para>
  <para style="p"><verse number="36" style="v" />“Sia aw, thukham khempeuh sung panin bang thukham
    lianpen ahi hiam?” ci-in a dong hi. </para>
  <para style="p"><verse number="37" style="v" />Jesuh in, “Na Topa Pasian na lungsim khempeuh, na
    nuntakna khempeuh, leh na pilna khempeuh tawh na it ding hi, cihna ahi hi. </para>
  <para style="p"><verse number="38" style="v" />Hih pen a masapen, a lianpen thukham ahi hi. </para>
  <para style="p"><verse number="39" style="v" />A nihna pen a masa mah tawh kibang a, nangma pumpi
    na it bangin na vengte na it in, cihna ahi hi. </para>
  <para style="p"><verse number="40" style="v" />Hih thukham nihte tung panin thukham dang khempeuh
    leh kamsangte' thuhilhna khempeuh a hong mengkhia ahi hi,” ci-in a dawng hi. </para>
  <para style="p"><verse number="41" style="v" />Tua bangin Farisi mite hong kikaihkhop laitakin
    Jesuh in amaute kiangah, </para>
  <para style="p"><verse number="42" style="v" />“Note in Khrih kua hi ci a, kua' suan hi, ci-in
    ngaihsun na hi uh hiam?” ci-in a dong hi. Amaute in, “David' suan hi,” ci-in a dawng uh hi. </para>
  <para style="p"><verse number="43" style="v" />Tua ciangin Jesuh in amaute kiangah, “Tua ahih leh
    bang hangin David mahmah in Pasian' Kha' sawlna tawh, </para>
  <para style="p"><verse number="44" style="v" />‘Topa in keima Topa tungah thu gen a: Na galte, na
    khe nuai-ah ka koih matengin ka taklamah na tu in,’ ci hi, ci-in thu na gen a, Khrih pen ka Topa
    ci ahi hiam? </para>
  <para style="p"><verse number="45" style="v" />David in Khrih pen Topa ci ahih leh bang hangin
    Khrih pen David' suan hi thei ding ahi hiam?” ci-in thu a dong hi. </para>
  <para style="p"><verse number="46" style="v" />Kuamah in ama thudotna kamkhat beek dawng theilo uh
    hi. Tua huna kipanin kuamah in Jesuh kiangah thu a dong ngam nawn kei uh hi. </para>
  <chapter number="23" style="c" />
  <para style="p"><verse number="1" style="v" />Tua ciangin Jesuh in mihonte leh a nungzuite kiangah
    thu gen a, </para>
  <para style="p"><verse number="2" style="v" />“Thukham hilh siate leh Farisi mite, Moses' aana a
    nei-in thugente ahih manun, </para>
  <para style="p"><verse number="3" style="v" />amaute' gen khempeuh zui-in sem un la, ahi zongin
    amaute pen a gen bangun gamtalo uh ahih manin amaute' gamtat bangin gamta kei un. </para>
  <para style="p"><verse number="4" style="v" />Amaute in midangte tungah vangik mahmah suanin
    khihcip uh a, ahi zongin tua van a puakpih dingin a khutmeno khat nangawn uh a tangsak nuam kei
    uh hi. </para>
  <para style="p"><verse number="5" style="v" />Amaute in a sepna khempeuh uh mite' muhtheih dingin
    a hih se uh hi. Amaute in a talsuan leh a banbulhte uh a golpipi-in bawlin, a puanmongteep uh a
    sau theithei-in a bawl uh hi. </para>
  <para style="p"><verse number="6" style="v" />Pawi sungah a om uh ciangin uliante' tutna dinga a
    kibawl munah tunuam se uh a, kikhopna innsungah zong uliante tutna tutphah nuampente tungah a
    tunuam diak uh hi. </para>
  <para style="p"><verse number="7" style="v" />Mihon lakah mite in hopihin, ‘Sia aw,’ a cihding uh
    a ut uh hi. </para>
  <para style="p"><verse number="8" style="v" />Ahi zongin note pen, ‘Sia,’ na kicihding uh hilo hi.
    Sia khat bek na nei uh a, no adangte khempeuh unau khat na hi uh hi. </para>
  <para style="p"><verse number="9" style="v" />Vantungah Pa khat bek nei na hih manun leitungah
    kuamah dang, Pa, na ci kei un. </para>
  <para style="p"><verse number="10" style="v" />Topa dingin Khrih bek nei na hih manun note
    khatlekhat, ‘Topa,’ na kici kei un. </para>
  <para style="p"><verse number="11" style="v" />Note lakah a lianpenpa, na nasem uh hi ding hi. </para>
  <para style="p"><verse number="12" style="v" />A kiliansakte khempeuh in niamkhiatna thuak ding uh
    a, a kiniamkhiatte khempeuh a lianin kibawl ding hi. </para>
  <para style="p"><verse number="13" style="v" />“Mihoih a kineihkhem, no Thukham hilh siate leh
    Farisi mite in gimna na thuak ding uh hi. Note in vantung ki-ukna sungah mite a lut theihlohna
    dingin kong na khakcip uh hi. Note lah na lutnuam kei uh a, a lutnuamte lah na lutsak kei uh hi. </para>
  <para style="p"><verse number="14" style="v" />“Mihoih a kineihkhem, no Thukham hilh siate leh
    Farisi mite in gimna na thuak ding uh hi. Meigong numeite tungah nuamtak sa-in a neihsa teng uh
    laksakin na zangmang uh a, mite in mihoih hong saktheihna ding na deihna-un thu saupipi na ngen
    uh hi. Hih bangin na gamtatna uh hangin na gim thuak ding uh nasiazaw kan lai ding hi. </para>
  <para style="p"><verse number="15" style="v" />“Mihoih a kineihkhem, no Thukham hilh siate leh
    Farisi mite in gimna na thuak ding uh hi. Note in mi khat bek nangawn na ngah zawhna ding uh na
    hanciamna-un leitung tuitung lumletin khual na zin uh a, na ngahsunte uh zong note zah nihin a
    siahuai, hell khuk tungding mi na suah uh hi. </para>
  <para style="p"><verse number="16" style="v" />“Mittaw a bang lamhilhte aw, note in gimna na thuak
    ding uh hi. Bang hang hiam cih leh note in, ‘Mi khat biakinn tawh a kiciam leh phamawhlo a, ahi
    zongin biakinn sunga a om kham tawh a kiciam leh a kiciamna in len hi,’ na ci uh hi. </para>
  <para style="p"><verse number="17" style="v" />Note pen mihai mittaw lamlak taktak na hi uh hi.
    Kham thupizaw ahi hiam, ahih kei leh tua kham a siangtho a suaksak biakinn thupizaw ahi hiam? </para>
  <para style="p"><verse number="18" style="v" />Note in, ‘Mi khat, biakna tau tawh kiciam leh
    phamawhlo a, ahi zongin biakna tau tungah a kipia letsongte tawh a kiciam leh a kiciamna in len
    hi,’ na ci uh hi. </para>
  <para style="p"><verse number="19" style="v" />Mittaw mite aw, a kipia nate thupizaw ahi hiam,
    ahih kei leh tua nate a siangtho a suaksak biakna tau thupizaw ahi hiam? </para>
  <para style="p"><verse number="20" style="v" />Tua ahih manin biakna tau tawh a kiciam mite pen a
    tunga a om nate khempeuh tawh zong a kiciam ahi hi. </para>
  <para style="p"><verse number="21" style="v" />Biakinn tawh a kiciam mite pen a sungah a tengpa
    tawh zong a kiciam ahi hi. </para>
  <para style="p"><verse number="22" style="v" />Vantung tawh a kiciam mite zong Pasian' kumpi
    tokhom tawh a kiciam hi a, tua tokhom tungah a tupa tawh zong a kiciam ahi hi. </para>
  <para style="p"><verse number="23" style="v" />“Mihoih a kineihkhem, no Thukham hilh siate leh
    Farisi mite in gimna na thuak ding uh hi. Note in Pasian tungah lengmasel, masala, leh kummin
    sing namtui-a kipanin meh namtui nam khempeuh, sawmah khat pia napi-in, thukham sungah a
    thupizaw ahi thutang, hehpihna, leh thumante na don kei uh hi. Adangte nusia tuanloin hih thute
    na zuihding uh ahi hi. </para>
  <para style="p"><verse number="24" style="v" />A makai ding hinapi-in, mittaw bangin bangmah
    tumloteng thupi ngaihsutin, a thupiteng na nusiakha uh a, tui tawh na dawnkhop khaklohna dingun
    thovai khaih napi-in kalaoh a nawmvalhkha tawh na kibang uh hi. </para>
  <para style="p"><verse number="25" style="v" />“Mihoih a kineihkhem, no Thukham hilh siate leh
    Farisi mite in gimna na thuak ding uh hi. Note in hai leh kuangte a pualam na siangsak uh a, ahi
    zongin tuate sungah, thatanghat thu leh huaihamna tawh mi-a' na suh uh nate a om hi. </para>
  <para style="p"><verse number="26" style="v" />A mittaw Farisi mite aw, a pualam zong a siangtho a
    suahtheihna dingin hai leh kuang sunga a om nate a siangtho hisak phot un. </para>
  <para style="p"><verse number="27" style="v" />“Mihoih a kineihkhem, no Thukham hilh siate leh
    Farisi mite in gimna na thuak ding uh hi. Note pen leikang tawh a kizut manin a pualam a hoih
    mahmah tawh kibang napi-in a sungah misi guh leh a kihhuai nin nam khempeuh a omna hankhuk tawh
    na kibang uh hi. </para>
  <para style="p"><verse number="28" style="v" />Tua mah bangin note zong mite' muhin mihoih mahmah
    bang napi-in na sung tawng taktak uhah mawhna leh kineihkhemna bek a om hi. </para>
  <para style="p"><verse number="29" style="v" />“Mihoih a kineihkhem, no Thukham hilh siate leh
    Farisi mite in gimna na thuak ding uh hi. Note in a sisa kamsangte' han, a hoih mahmahin bawlin,
    a nuntakna uh a hoih, a sisate' mualsuangte hoihtakin na zem uh a, </para>
  <para style="p"><verse number="30" style="v" />‘I pu i pate' khan' lai-in eite a om hi lehang,
    kamsangte a thah bangun eite in i that kei ding hi,’ na ci uh hi. </para>
  <para style="p"><verse number="31" style="v" />Note pen kamsangte a that mite' suanlekhakte mah na
    hih manun na zuaupi uh a gen na hi uh hi. </para>
  <para style="p"><verse number="32" style="v" />Tua ahih manin i pu i pate' maban zomto vet un. </para>
  <para style="p"><verse number="33" style="v" />Gul a bang mite' suanlekhak mite aw, hell khuk
    tun'nading thukhenna panin a suakta dingin bangci-in kilamen thei na hi uh hiam? </para>
  <para style="p"><verse number="34" style="v" />Note kiangah kamsangte, mipilte, leh siate ka hong
    paisak ding hi. Note in pawlkhatte thatin, pawl khatte singlamteh tungah khai-in, pawlkhatte na
    kikhopna uh innsungah na sat ding uh a, khua khat pan khua khatah a banbanin na bawlsia ding uh
    hi. </para>
  <para style="p"><verse number="35" style="v" />Tua thu hangin, mawh neilo Abel a kithah huna
    kipanin biakinn leh biakna tau kikala na thah uh, Barakhiah' tapa Zekhariah hun ciangdongin,
    mawhna neilo a kithat mite khempeuh hangin gimna note in na thuak ding uh hi. </para>
  <para style="p"><verse number="36" style="v" />Note kiangah kong genin-ah: Tuhuna mite tungah hih
    gimna hong tung takpi ding hi. </para>
  <para style="p"><verse number="37" style="v" />“Jerusalem, Jerusalem aw, kamsangte na that a,
    Pasian' sawl kamtaite na denglum hi. Akpi in a kha tawh a note a huai mah bangin na mite ka
    huainuam tawntung a, ahi zongin na ut kei hi. </para>
  <para style="p"><verse number="38" style="v" />Tu-in na innte kisusiacip ding hi. </para>
  <para style="p"><verse number="39" style="v" />Nang kiangah kong genin-ah: ‘Topa' min tawh a hong
    pai mipa in thupha ngah ta hen,’ na cih hun hong tun' matengin kei nong mu nawn kei ding hi,” a
    ci hi. </para>
  <chapter number="24" style="c" />
  <para style="p"><verse number="1" style="v" />Biakinn panin Jesuh a paikhiat laitakin ama kiangah
    a nungzuite hong pai-in, tua biakinn a thupina zia a lak uh hi. </para>
  <para style="p"><verse number="2" style="v" />Ahi zongin Jesuh in amaute kiangah, “Hihte khempeuh
    na mu khinta uh hi. Ke'n a mantaka kong genin-ah: Hih inn lamna-a a kiciang suangte a kithuapin
    a om nangawn a om nawnlo zah dongin kilawnkeek mang ding hi,” ci-in a dawng hi. </para>
  <para style="p"><verse number="3" style="v" />Oliv Mual tungah Jesuh tu-in a om laitakin a
    nungzuite guak a tuamin hong pai uh a, “Hih thute cik ciangin hong piangding a, nang na hong
    paiding hun leh hun beina ding bang lim hong om ding ahi hiam, hong gen in,” a ci uh hi. </para>
  <para style="p"><verse number="4" style="v" />Jesuh in amaute kiangah, “Kidawm un la, mite'
    khemsa-in ta kei un. </para>
  <para style="p"><verse number="5" style="v" />Bang hang hiam cih leh keimah a kineih mi tampi hong
    pai ding a, ‘Kei, Khrih ka hi hi,’ ci-in mi tampi tak umkhialsak ding uh hi. </para>
  <para style="p"><verse number="6" style="v" />A nai, a gamla-ah galkidona thu na za ding uh hi.
    Hihte a piang mah ding hi a, ahi zongin a beina ding hi nailo ahih manin patau kei un. </para>
  <para style="p"><verse number="7" style="v" />Gam khat leh gam khat, kumpi khat leh kumpi khat
    hong kido ding a, mun tuamtuamah kialpi hong tungin, zin hong ling ding hi. </para>
  <para style="p"><verse number="8" style="v" />Hihte khempeuh pen gimna kipatna ding hi pan hi. </para>
  <para style="p"><verse number="9" style="v" />“Tua ciangin note hong kibawlsia-in hong kithat ding
    a, keima hangin Gentail mi khempeuh in note hong mudah ding uh hi. </para>
  <para style="p"><verse number="10" style="v" />Tua hun ciangin mi tampi in a upna uh khahsuah ding
    a, khatlekhat kimudahin khatlekhat kilehhek ding uh hi. </para>
  <para style="p"><verse number="11" style="v" />Kamsang kineihkhem mi tampi hong piang ding a, mi
    tampi tak umkhialsak ding uh hi. </para>
  <para style="p"><verse number="12" style="v" />Gitlohna khang mahmah ding ahih manin ki-itna hong
    kiam ding hi. </para>
  <para style="p"><verse number="13" style="v" />Ahi zongin a bei dongin a thuakzote in hotkhiatna
    ngah ding uh hi. </para>
  <para style="p"><verse number="14" style="v" />Tua ciangin mi khempeuh tungah teci ahi dingin
    Pasian' hong ukna hangin a lungdamhuai thu, leitung khempeuhah kihilh ding hi. Tua khit ciangin
    beina hong tung ding hi. </para>
  <para style="p"><verse number="15" style="v" />“Tua ciangin kamsang Daniel in, ‘A lipkhaphuai
    zehphitna,’ ci-in a gen pen a siangtho munah hong om ciangin (hih lai a simte in Jesuh' cihnopna
    thei ta un), </para>
  <para style="p"><verse number="16" style="v" />Judea gama om mite, mualtungah tai hen la, </para>
  <para style="p"><verse number="17" style="v" />inntungah a om mite zong, innsungah van a la dingin
    lut nawn kei uh hen. </para>
  <para style="p"><verse number="18" style="v" />Lo-ah a omte zong puan la dingin inn-ah ciah nawn
    kei hen. </para>
  <para style="p"><verse number="19" style="v" />Tua hun laitakin naupaite leh naungek neite-a'
    dingin haksa mahmah ding hi. </para>
  <para style="p"><verse number="20" style="v" />Tua galtai hun pen phalbi laitak leh Sabbath ni
    ahih khaklohna dingin thu na ngen un. </para>
  <para style="p"><verse number="21" style="v" />Bang hang hiam cih leh leitung pian'cila kipan
    tuhun dong, cikmahin tua bang haksatna a om ngeilo, nidang ciangin zong a om ngei nawnlo ding,
    tua hun laitakin hong tung ding hi. </para>
  <para style="p"><verse number="22" style="v" />Pasian in tua gimna hun a ni khiamlo hi leh a
    suaktazo kuamah omlo ding hi. Ahi zongin ama teel mite a khualna-in a ni a khiam ding hi. </para>
  <para style="p"><verse number="23" style="v" />“Tua laitakin mi khat peuh in, ‘Hih lai-ah Khrih om
    hi, hua lai-ah Khrih om hi,’ ci-in hong gen leh, um kei un. </para>
  <para style="p"><verse number="24" style="v" />Bang hang hiam cih leh Khrih a kineihkhemte leh
    kamsang a kineihkhemte hong piang ding a, ahih zawh leh a teelsa mite nangawn a khemna dingun
    lim leh na lamdang lianpipi hong bawl ding uh hi. </para>
  <para style="p"><verse number="25" style="v" />A hun ma-in hong genkholkhin ka hih manin limtakin
    kidawm un. </para>
  <para style="p"><verse number="26" style="v" />“Tua ahih kei leh zong mite in, ‘Gamlakah Khrih om
    hi,’ hong cih leh zong va paikha kei un. ‘Innsungah Khrih bu hi,’ hong cih leh zong umkha kei
    un. </para>
  <para style="p"><verse number="27" style="v" />Bang hang hiam cih leh Mihing Tapa hong pai ciangin
    khuaphialep in van mong khat panin mong khatdong a taan'zaihsak mah bangin kitheikim ding hi. </para>
  <para style="p"><verse number="28" style="v" />“Sapul omna peuhah musane kikaikhawm ding hi.” </para>
  <para style="p"><verse number="29" style="v" />“Tua gimna hun a tun'khit phetin ni hong mialin kha
    hong taang nawnlo ding a, vantung panin aksite hong kia ding a, vantunga om nate a pai ngei-in
    pai theiloin lampialgawp ding hi. </para>
  <para style="p"><verse number="30" style="v" />Tua ciangin Mihing Tapa' lim vantungah hong kilang
    ding hi. Tua ciangin leitung minam khempeuh dahin kap ding uh a, vangliatna leh minthan'na tawh
    meii lakah Mihing Tapa a hong pai a mu ding uh hi. </para>
  <para style="p"><verse number="31" style="v" />Nakpi takin peengkul hong ging ding a, leitung mun
    khempeuhah a vantung mite hong paisakin, leimong khat pan mong khatdongin, a teelsa mite a
    kaikhawmsak ding hi. </para>
  <para style="p"><verse number="32" style="v" />Thei kung tung panin thu phawk un. Thei a hiang
    hong meengin a teh hong no ciangin khuakhal hun hong naita hi, ci-in na thei uh hi. </para>
  <para style="p"><verse number="33" style="v" />Tua mah bangin hih ka thugente khempeuh na muh uh
    ciangin Mihing Tapa hong tun'ding hun hong nai mahmah ta hi, ci-in na thei un. </para>
  <para style="p"><verse number="34" style="v" />A mantaka kong genin-ah: Hih lai-a a om mite a
    sihkhit ma-in hih ka thugen khempeuh hong tung ding hi. </para>
  <para style="p"><verse number="35" style="v" />Van leh lei a maimang zongin ka thugente maimang
    ngeilo ding hi. </para>
  <para style="p"><verse number="36" style="v" />Ahi zongin a ni leh a nai hun ding pen kuamah in
    theilo hi. Vantungah a om vantung mite ahi a, Tapa nangawn in ahi zongin theilo a, Pa Pasian bek
    in thei hi. </para>
  <para style="p"><verse number="37" style="v" />Noah hun lai-in up hunlohpi khatin tuiciin a tun'
    bangin Mihing Tapa zong up hunlohpi khatin hong pai ding hi. </para>
  <para style="p"><verse number="38" style="v" />Tuiciin a tun' ma hunin, teembaw sungah Noah a tum
    ni hun ciangdong, mite in anne zune-in om uh a, mo kipi, mo kikha-in nuntak ngeina bangin om uh
    hi. </para>
  <para style="p"><verse number="39" style="v" />Tuiciin hong tungin tui in mi khempeuh a tupcip hun
    ciangdong, kuamah in bangmah a theihloh mah bangin Mihing Tapa hong pai ciangin zong kuamah in
    theikhollo ding uh hi. </para>
  <para style="p"><verse number="40" style="v" />Tua hun laitakin lo a kuankhawm mi nih, khat
    kila-in khat kinusia ding hi. </para>
  <para style="p"><verse number="41" style="v" />An a sukhawm numei nih, khat kila-in khat kinusia
    ding hi. </para>
  <para style="p"><verse number="42" style="v" />Tua ahih ciangin bang hunin na Topa uh hong pai
    ding cih theilo na hih manun na pilvang un. </para>
  <para style="p"><verse number="43" style="v" />Ahi zongin na phawk ding uh thu in: Inn neipa in
    zan laitakin gutapa a pai ding hun theikhol leh amah in na pangin a inn luhsaklo ding hi. </para>
  <para style="p"><verse number="44" style="v" />Tua ahih manin Mihing Tapa zong, note' upmawhloh
    hun laitakin hong pai ding ahih manin note zong na kiging tawntung ta un. </para>
  <para style="p"><verse number="45" style="v" />“A pil a citak nasem i cih a bangcite ahi hiam? A
    naseppih dangte ukin a hun manmanin amaute' nekzah ding ciat an a pia dingin a topa in a seh a
    nasempa ahi hi. </para>
  <para style="p"><verse number="46" style="v" />A topa hong ciah ciangin ama sawl bangin na semin a
    om a muhpa pen mi hampha mahmah khat ahi hi. </para>
  <para style="p"><verse number="47" style="v" />Ke'n kong genin-ah, ama neihsa khempeuh a uk dingin
    a topa in tua nasempa a koih ding hi. </para>
  <para style="p"><verse number="48" style="v" />Ahi zongin tua nasempa nasem hoihlo hi hen la, a
    lungsim sungah, ‘Ka topa hong ciahhak ding hi,’ ci-in, </para>
  <para style="p"><verse number="49" style="v" />a naseppih a lawmte satgawp hen la, zukham thei
    mite tawh anne zune-in na om leh, </para>
  <para style="p"><verse number="50" style="v" />a topa tung dingin a uploh ni hun khatpeuhin a topa
    hong tung ding a, </para>
  <para style="p"><verse number="51" style="v" />a topa in nakpi takin gim pia-in, mihoih a
    kineihkhemte' gimthuak dingteng thuaksak ding a, amah kapin a hagawi ding hi. </para>
  <chapter number="25" style="c" />
  <para style="p"><verse number="1" style="v" />“Tua hun ciangin vantung ki-ukna zia pen zinei
    thakpa a uap dingin a meivak uh tawh a pai nungak sawmte tawh kibang ding hi. </para>
  <para style="p"><verse number="2" style="v" />Nungak sawmte sung panin nga pil uh a, nga hai uh
    hi. </para>
  <para style="p"><verse number="3" style="v" />Tua a haite in a meivak sung uhah a tui thunthuah
    lopi-in pai uh a, </para>
  <para style="p"><verse number="4" style="v" />ahi zongin a pil nungak ngate in a dimtakin thunin a
    pai uh hi. </para>
  <para style="p"><verse number="5" style="v" />Zineipa hong tunghak ahih manin a vekpi-un lusu-in a
    ihmu uh hi. </para>
  <para style="p"><verse number="6" style="v" />Ahi zongin zankim tak ciangin, ‘Zineipa hong tungta
    ding hi. Va dawn un,’ ci-in hong kiko hi. </para>
  <para style="p"><verse number="7" style="v" />Tua nungakte zong tho-in a meivak uh hong puah ciat
    uh hi. </para>
  <para style="p"><verse number="8" style="v" />Tua ciangin a haite in a pilte kiangah, ‘Ka mei uh
    mitta ahih manin na meitui uh hong hawm un,’ a cih ciangin </para>
  <para style="p"><verse number="9" style="v" />a pilte in, ‘Hong hawm le ung ko-a' ding tawh kicing
    nawnlo ding ahih manin no-a' ding va leitawm zaw un,’ ci-in a dawng uh hi. </para>
  <para style="p"><verse number="10" style="v" />Meitui lei dingin amaute a paikhiat kal sungin
    zineipa hong tung hi. A kigingsa-in a om nungakte in zineipa dawnin mopawi bawlna sungah a
    lutkhawm pah uh hi. Tua khit ciangin kong kikhak hi. </para>
  <para style="p"><verse number="11" style="v" />Tua khit ciangin nungak haite zong hong tung uh a,
    ‘Topa, Topa aw, kong hong hon' in,’ a cih uh ciangin </para>
  <para style="p"><verse number="12" style="v" />amah in, ‘Note ka hong thei het kei hi,’ na cihsan
    hi.” </para>
  <para style="p"><verse number="13" style="v" />“Tua ahih manin a ni leh a hun theilo na hih manun
    na pilvang un.” </para>
  <para style="p"><verse number="14" style="v" />“Inn panin khualzin dingin a paikhia mipa tawh zong
    kibang hi. Amah in a nasemte samin, a neihsateng a nasemte' kep dingin a ap hi. </para>
  <para style="p"><verse number="15" style="v" />Amau' siamna tawh kizui-in khat tungah tul nga,
    khat tungah tul nih, khat tungah tul khat a ap khit ciangin a zinkhia hi. </para>
  <para style="p"><verse number="16" style="v" />Tul nga a ngahpa in sum bawlna-in zangpah a, a meet
    tul nga mah a ngahthuah hi. </para>
  <para style="p"><verse number="17" style="v" />Tul nih a ngahpa in zong a meet tul nih mah a
    ngahthuah hi. </para>
  <para style="p"><verse number="18" style="v" />Ahi zongin tul khat a ngahpa in leisung to-in a
    topa' sum a selcip hi. </para>
  <para style="p"><verse number="19" style="v" />“Hun sawtpi khit ciangin tua nasemte' topa hong
    ciahkik a, a nasemte tawh a sum thu a siangsak uh hi. </para>
  <para style="p"><verse number="20" style="v" />Tul nga a ngahpa in a dang tul nga mah hong
    tawithuahin, ‘Topa aw, kei tungah tul nga nong ap hi. Hih lai-ah tul nga mah ka meetsak hi,’
    hong cih ciangin </para>
  <para style="p"><verse number="21" style="v" />a topa in, ‘Hoih mahmah hi; a hoih a citak nasempa
    aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei
    tawh nuamsa khawm ni,’ a ci hi. </para>
  <para style="p"><verse number="22" style="v" />Tua ciangin tul nih a ngahpa zong hong pai-in,
    ‘Topa aw, kei tungah tul nih nong ap hi. Hih lai-ah tul nih mah ka na meetsak hi,’ hong cih
    ciangin </para>
  <para style="p"><verse number="23" style="v" />a topa in, ‘Hoih mahmah hi; a hoih a citak nasempa
    aw, a tawmno na zekna-ah siam na hih manin a tampi tak ka hong zeksak ding hi. Hong pai in; kei
    tawh nuamsa khawm ni,’ a ci hi. </para>
  <para style="p"><verse number="24" style="v" />Tul khat a ngahpa zong hong pai-in, ‘Topa aw, nang
    pen na seploh na bawl lohnapi-ah na a deih, mi genhak mahmah na hihna ka hong thei hi. </para>
  <para style="p"><verse number="25" style="v" />Tua ahih manin ka hong kihta a, leisungah na sum
    tul khat ka seel hi. Tu-in hih lai-ah na sumzah mah om hi,’ a hong cih ciangin </para>
  <para style="p"><verse number="26" style="v" />a topa in, ‘A hoihlo, a thadah nasempa aw, ka
    seploh ka bawl lohnapi-ah ka deihlam hong thei na hih leh, </para>
  <para style="p"><verse number="27" style="v" />sumkholna-ah ka sum na koihsak lecin hoih ding hi.
    Tua hi leh tu-a ka hong tun'kik ciangin a bulpi leh a meet ka ngahkhawm ding hi. </para>
  <para style="p"><verse number="28" style="v" />Tua ahih manin ama tung panin a tul khat laksak un
    la, tul sawm a neipa tungah piathuah un. </para>
  <para style="p"><verse number="29" style="v" />Bang hang hiam cih leh a neisate kipiathuah ding a,
    hau semsem ding hi. Ahi zongin a neilote tung panin a neihsa sunsun nangawn kilaksak ding hi. </para>
  <para style="p"><verse number="30" style="v" />Bangmahin a kimanglo hih nasempa ahih leh pualam
    khuamialna lakah lawnkhia un. Tua lai-ah kapin a hagawi ding hi,’ ci hi. </para>
  <para style="p"><verse number="31" style="v" />“Mihing Tapa a vantung mite tawh Kumpi-in hong
    paikhawm uh ciangin a kumpi tokhom tungah hong tu ding hi. </para>
  <para style="p"><verse number="32" style="v" />Ama mai-ah leitung minam khempeuh hong kikhawm ding
    hi. Gancingpa in tuu leh keelte a khen mah bangin mi khempeuh khen nihin hong koih ding hi. </para>
  <para style="p"><verse number="33" style="v" />Tuu a bang mite a taklamah koihin, keel a bang mite
    a veilamah koih ding hi. </para>
  <para style="p"><verse number="34" style="v" />Tua ciangin Kumpipa in a taklamah a om mite
    kiangah, ‘Ka Pa in thupha a piak mite aw, hong pai ta un. Leitung piancila kipanin note-a'
    dingin a kibawlkholsa gamnuam hong luah un. </para>
  <para style="p"><verse number="35" style="v" />Bang hang hiam cih leh ka gilkial laitakin an nong
    pia uh a, ka dangtak laitakin tui nong pia uh a, khualmi ka hih laitakin zin nong do uh a, </para>
  <para style="p"><verse number="36" style="v" />puan neiloin ka om laitakin puan nong guan' uh a,
    ka cinat laitakin nong veh uh a, ka thongkiat laitakin nong hawh uh hi,’ a ci ding hi. </para>
  <para style="p"><verse number="37" style="v" />Tua ciangin mihoihte in, ‘Topa aw, cikin na gilkial
    hong mu-in an hong pia a, cikin na dangtak hong mu-in tui hong pia ka hi uh hiam? </para>
  <para style="p"><verse number="38" style="v" />Cikin khualmi na hih laitakin hong mu-in zin hong
    do a, cikin puan neilo na hih laitakin hong mu-in puan hong guan' ka hi uh hiam? </para>
  <para style="p"><verse number="39" style="v" />Cikin cina na hih laitakin hong mu-in hong veh a,
    cikin thongkia na hih laitakin hong mu-in hong hawh ka hi uh hiam?’ a ci ding uh hi. </para>
  <para style="p"><verse number="40" style="v" />Tua ciangin Kumpipa in amaute kiangah, ‘Note
    kiangah kong genin-ah: Hih ka sanggamte a neupen khat nangawn na limbawl uh ciangin kei tungah a
    hong bawl na hi uh hi,’ ci-in a dawng ding hi. </para>
  <para style="p"><verse number="41" style="v" />“Tua ciangin a veilamah a om mite kiangah, ‘Pasian
    in a samsiat mite aw, keima kiang panin paikhia un la, Dawimangpa leh a nungzuite-a' dingin a
    kibawl meikuang tawntung sungah pai un. </para>
  <para style="p"><verse number="42" style="v" />Bang hang hiam cih leh ka gilkial laitakin an nong
    pia kei uh a, ka dangtak laitakin tui nong pia kei uh a, </para>
  <para style="p"><verse number="43" style="v" />khualmi ka hih laitakin zin nong do kei uh a, puan
    ka neihloh laitakin puan nong guan' kei uh a, ka cinat laitakin nong veh kei uh a, ka thongkiat
    laitakin nong hawh kei uh hi,’ a ci ding hi. </para>
  <para style="p"><verse number="44" style="v" />Tua ciangin amaute in zong, ‘Topa aw, cikin na
    gilkial hong mu a, cikin na dangtak hong mu a, cikin khualmi na hih hong mu a, cikin na puan
    neihloh hong mu a, cikin na cinat hong mu a, cikin na thongkiat hong mu a, cikin kote in nang
    hong huh nuamlo ka hi uh hiam?’ a ci ding uh hi. </para>
  <para style="p"><verse number="45" style="v" />Tua ciangin amah in, ‘Note kiangah kong genin-ah:
    Hih mite a neupen khat nangawn na huhloh uh ciangin kei a hong huhlo na hi uh hi,’ ci-in a dawng
    ding hi. </para>
  <para style="p"><verse number="46" style="v" />Tua ahih ciangin tawntung gimthuakna sungah amaute
    pai ding uh a, mihoihte ahih leh nuntak tawntungna sungah lut ding uh hi,” a ci hi. </para>
  <chapter number="26" style="c" />
  <para style="p"><verse number="1" style="v" />Jesuh in hih thute a hilh khit ciangin a nungzuite
    kiangah, </para>
  <para style="p"><verse number="2" style="v" />“Na theihsa uh mah bangin tuzawh ni nih khit ciangin
    Paisan Pawi hun hong tungta ding hi. Tua ciangin singlamteh tungah thah dingin Mihing Tapa kipia
    ding hi,” a ci hi. </para>
  <para style="p"><verse number="3" style="v" />Tua ciangin siampi lianpen Kaiafas inn-ah siampi
    liante leh upate kikhawm uh a, </para>
  <para style="p"><verse number="4" style="v" />kuama theihlohin Jesuh simmatin a thahtheihna ding
    uh a vaihawm uh hi. </para>
  <para style="p"><verse number="5" style="v" />Amaute in, “Buaina lianpi hong omkha thei ding ahih
    manin hih pawi hun sungin hih kei ni,” a ci uh hi. </para>
  <para style="p"><verse number="6" style="v" />Bethany khua-a miphak ahi ngei Simon inn-ah Jesuh a
    om laitakin, </para>
  <para style="p"><verse number="7" style="v" />numei khat in a manpha mahmah sathau namtui suangngo
    thawl a dim khat hong tawi-in Jesuh kiangah hong pai a, Jesuh anne-in a tut laitakin a lu tungah
    a buaksuk hi. </para>
  <para style="p"><verse number="8" style="v" />Ahi zongin nungzuite in a muh uh ciangin heh uh a,
    “Bang hangin hih sathau namtui mawk beisak ahi hiam? </para>
  <para style="p"><verse number="9" style="v" />Hih sathau kizuak leh sum tampi tak kikhawng ding a,
    mizawngte huhna-in kipia thei ding hi,” a ci uh hi. </para>
  <para style="p"><verse number="10" style="v" />Ahi zongin Jesuh in hih thu phawk ahih manin amaute
    kiangah, “Hih numei bang nuammawh na hi uh hiam? Kei tungah a kilawm mahmahin amah hong gamta
    hi. </para>
  <para style="p"><verse number="11" style="v" />Mizawngte pen note tawh hong omkhawm tawntung ding
    a, ahi zongin note tawh kei ka hong omkhawm tawntung kei ding hi. </para>
  <para style="p"><verse number="12" style="v" />Keima tungah hih bangin sathau hong buak ciangin ka
    luanghawm kivuina dingin a hong bawlbawl ahi hi. </para>
  <para style="p"><verse number="13" style="v" />Note kiangah a mantaka kong genin-ah: Keima hangin
    a piangding lungdamna thu a kigenna leitung khempeuhah hih numei kiphawkin a gamtatnate kigengen
    ding hi,” a ci hi. </para>
  <para style="p"><verse number="14" style="v" />Tua ciangin sawmlenihte sung panin Iskariot' tapa
    Judas a kici mipa siampi liante kiangah va pai a, </para>
  <para style="p"><verse number="15" style="v" />“Note' khutsungah amah hong pia leng, note in kei
    bang tawh hong guai ding na hi uh hiam?” a cih ciangin ngun peek sawmthum a pia uh hi. </para>
  <para style="p"><verse number="16" style="v" />Tua huna kipanin amah a lehhek theihna ding hunhoih
    a zongpah hi. </para>
  <para style="p"><verse number="17" style="v" />Silngo Sawhloh Anlum Pawi a kipat ni-in nungzuite
    in Jesuh kiangah, “Paisan Pawi annek ding koilai takah hong bawlsak le ung deih na hi hiam?”
    ci-in a dong uh hi. </para>
  <para style="p"><verse number="18" style="v" />Jesuh in, “Jerusalem khuasungah va pai un la, tua
    mipa kiangah, ‘Siapa in, “Ka hun hong naita hi. Na inn-ah ka nungzuite tawh Paisan Pawi an ka
    hong ne ding uh hi,” ci hi,’ va ci un,” a ci hi. </para>
  <para style="p"><verse number="19" style="v" />Nungzuite zong Jesuh gen bangin gamta uh a, Paisan
    Pawi an ding a bawl uh hi. </para>
  <para style="p"><verse number="20" style="v" />A nitak ciangin Jesuh leh sawmlenihte an ne dingin
    a tukhawm uh hi. </para>
  <para style="p"><verse number="21" style="v" />Amaute anne-in a om laitakun Jesuh in, “Note khat
    in kei na hong lehhek ding uh hi,” a cih ciangin </para>
  <para style="p"><verse number="22" style="v" />amaute dah mahmah uh a, amaute in a banbanin, “Topa
    aw, kei ka hi hiam?” ci-in a dong uh hi. </para>
  <para style="p"><verse number="23" style="v" />Jesuh in, “Ankuang ka sawk khawmpihpa in kei hong
    lehhek ding hi. </para>
  <para style="p"><verse number="24" style="v" />Mihing Tapa ahih leh Lai Siangtho sungah a kigelhsa
    mah bangin a si ding ahi hi; ahi zongin Mihing Tapa a lehhekpa in gimna thuakding hi. Tua mipa
    pen a piang vetlo hi leh ama-a' dingin hoihzaw ding hi,” a ci hi. </para>
  <para style="p"><verse number="25" style="v" />Jesuh a lehhekpa Judas in, “Topa aw, kei ka hi
    hiam?” a cih ciangin, “Na ci khin hi,” ci-in Jesuh in a dawng hi. </para>
  <para style="p"><verse number="26" style="v" />Tua bangin an a nek laitakun, Jesuh in anlum la-in
    lungdamna a kohkhit ciangin balnen a, a nungzuite kiangah pia-in, “La un la ne un; hih pen ka
    pumpi ahi hi,” a ci hi. </para>
  <para style="p"><verse number="27" style="v" />Tua ciangin hai la a, lungdamna a kohkhit ciangin
    amaute tungah pia-in, “Na vekpi-un dawn un. </para>
  <para style="p"><verse number="28" style="v" />Mi tampite' mawhna a maina dingin a luangkhia,
    Pasian' thuciamna a kipsak, ka sisan ahi hi. </para>
  <para style="p"><verse number="29" style="v" />Note kiangah kong genin-ah: Ka Pa' Ukna sungah note
    tawh leenggahzu thak ka dawnkik ni matengin leenggahzu ka dawnkik nawn kei ding hi,” a ci hi. </para>
  <para style="p"><verse number="30" style="v" />Tua ciangin la khat sa uh a, Oliv Mual tungah a pai
    uh hi. </para>
  <para style="p"><verse number="31" style="v" />Tua ciangin Jesuh in amaute kiangah, “Lai Siangtho
    sungah, ‘Tuucingpa ka satlum ding a, a tuute kithehthang ding hi,’ ci-in a kigelh mah bangin
    note khempeuh in tu nitakin kei na hong taisanmang khin ding uh hi. </para>
  <para style="p"><verse number="32" style="v" />Ahi zongin hong kithawh kiksak khit ciangin Galilee
    gamsung note mai-ah ka pai ding hi,” a ci hi. </para>
  <para style="p"><verse number="33" style="v" />Peter in, “Adang khempeuh in hong taisan zongin
    ke'n kong nusia ngei kei ding hi,” a ci hi. </para>
  <para style="p"><verse number="34" style="v" />Jesuh in, “Tuzan mahmahin ak a khuan' ma-in kei,
    thumvei tak na hong nial ding lamtak phawk in,” a ci hi. </para>
  <para style="p"><verse number="35" style="v" />Ahi zongin Peter in, “Nang tawh sihkhawmna ding
    ciangdong ahi zongin kong nial ngei het kei ding hi,” a ci veve hi. Tua mah bangin nungzui dang
    khempeuh in zong a ci ciat uh hi. </para>
  <para style="p"><verse number="36" style="v" />Tua ciangin Jesuh a nungzuite tawh Gethsemane a
    kici munah pai-in amaute kiangah, “Hua lamah pai-in thu ka va nget kal sungteng hih lai-ah na om
    un,” a ci hi. </para>
  <para style="p"><verse number="37" style="v" />Tua ciangin Peter leh Zebedi tapate gel tonpih a,
    dahin a lunggim hun ding a kipan hi. </para>
  <para style="p"><verse number="38" style="v" />Amaute kiangah, “Ka lungsim dahna hangin ka si
    dektak hi. Hih lai-ah na om un la hong ngak un,” a cih khit ciangin </para>
  <para style="p"><verse number="39" style="v" />tawmkhat pai lai-in leilakah bokin thu ngen a, “Pa
    aw, ahi thei ding ahih leh hih thuakna ding tawh hong kipelhsak in. Ahi zongin kei' deihna bang
    hiloin nangma deihna bang hizaw ta hen,” a ci hi. </para>
  <para style="p"><verse number="40" style="v" />A nungzui thumte kiangah hong paikik ciangin amaute
    na ihmu uh hi. Amah in Peter kiangah, “Nai khat sung nangawn hong ngakzolo liang na hi uh hiam? </para>
  <para style="p"><verse number="41" style="v" />Ze-etna-ah na puk khaklohna dingun thu ngen un.
    Lungsim in ze-etna nang nuam napi-in pumpi in nangzolo hi,” a ci hi. </para>
  <para style="p"><verse number="42" style="v" />Tua ciangin a nihveina va paikikin thu ngen a, “Pa
    aw, keima thuaklohin ahi theilo ding ahih leh nangma deihna bang hi ta hen,” a ci hi. </para>
  <para style="p"><verse number="43" style="v" />A nungzuite kiangah hong paikik ciangin, a ihmut uh
    suaklua mahmah ahih manin na ihmu leuleu uh hi. </para>
  <para style="p"><verse number="44" style="v" />Tua ahih manin amaute kiang panin paikhia kikin, a
    kibang mahin a thumveina thu a ngen hi. </para>
  <para style="p"><verse number="45" style="v" />Tua ciangin a nungzuite kiangah hong paikik a,
    “Ihmu-in tawlnga hithiat lailai na hi uh hiam? Mawhnei mite' khutsungah Mihing Tapa a kipiak
    ding hun hong tungta hi. </para>
  <para style="p"><verse number="46" style="v" />Tho un, pai ta ni. Kei hong lehhek dingpa hong
    naita hi,” a ci hi. </para>
  <para style="p"><verse number="47" style="v" />Tua bangin Jesuh in thu a gen laitakin sawmlenihte
    sung panin Judas hong tung a, siampi liante leh upate in a hong sawl, namsau leh molhtum a tawi
    mihonpi tawh hong tonkhawm hi. </para>
  <para style="p"><verse number="48" style="v" />A lehhekpa in mihonte kiangah thu na ma gen a, “Ka
    nap penpa amah hi ding hi; man un,” ci-in a lim ding a hilhkhol hi. </para>
  <para style="p"><verse number="49" style="v" />Judas zong Jesuh kiangah hong paipahin, “Topa aw,
    thupha ngah ta in,” ci-in hopihin limnap mahmah hi. </para>
  <para style="p"><verse number="50" style="v" />Jesuh in, “Lawm aw, hih dingin na ngim pen hihpak
    in,” ci-in a dawng hi. Tua ciangin mihonte in Jesuh manin a lencip uh hi. </para>
  <para style="p"><verse number="51" style="v" />Jesuh tawh a omkhawm mite khat in a namsau dokin
    siampi lianpenpa' nasempa a sat leh, a bil a satkhia hi. </para>
  <para style="p"><verse number="52" style="v" />Tua ciangin Jesuh in ama kiangah, “Na namsau a
    paai-ah siatkik in. Namsau a zangte namsau mah tawh si ding hi. </para>
  <para style="p"><verse number="53" style="v" />Ka Pa kiangah ngen hi leng, vantung galkapte hon
    sawm leh hon nih val, thakhat thu-in hong puakpah theihding lamtak theilo na hi hiam? </para>
  <para style="p"><verse number="54" style="v" />Tua bangin kivaikhak hi zenzen leh Lai Siangtho in
    tu-a bangin a pian'na ding a gen pen bangci tun'theih ding ahi hiam?” a ci hi. </para>
  <para style="p"><verse number="55" style="v" />Tua ciangin Jesuh in mihonte kiangah, “Gal leh sa
    bangin hong ngaihsun a, keimah a man dingin namsau leh molhtum tawh hong kuan na hi uh hiam?
    Nisimin biakinn sungah thu ka hilh niloh a, ahi zongin kei nong man kei uh hi. </para>
  <para style="p"><verse number="56" style="v" />Ahi zongin Lai Siangtho sungah kamsangte' thugente
    a tun'theihna dingin hih bangin a hong gamta na hi uh hi,” a ci hi. Tua ciangin a nungzuite
    khempeuh in Jesuh nusia-in a taisan uh hi. </para>
  <para style="p"><verse number="57" style="v" />Tua ciangin Jesuh a man mite in siampi lianpenpa
    Kaiafas kiangah hong paipih uh a, tua lai-ah Thukham hilh siate leh upate a kikhawm uh hi. </para>
  <para style="p"><verse number="58" style="v" />Peter in siampi lianpenpa' inntual ciangdong Jesuh'
    nung galzuih a, bang thu a piang hiam cih a theihna dingin inntualah palikte kiangah a om hi. </para>
  <para style="p"><verse number="59" style="v" />Siampi liante leh uliante in Jesuh a thahtheihna
    dingun zuau teci a pangding mi a zong uh hi. </para>
  <para style="p"><verse number="60" style="v" />Teci tampi in hong gen hangin thahtheihna ding zuau
    teci pangding kimulo hi. A tawpna ciangin mi nih in thu hong gen a, </para>
  <para style="p"><verse number="61" style="v" />“Hih mipa in, ‘Pasian' Biakinn susia-in ni thum
    sungin ka lamkik thei ding hi,’ ci hi,” a hong ci uh hi. </para>
  <para style="p"><verse number="62" style="v" />Tua ciangin siampi lianpenpa hong dingin, “Hih hong
    mawhsakna thu tawh kisai-in na gen ding omlo ahi hiam?” ci-in a dot hangin </para>
  <para style="p"><verse number="63" style="v" />Jesuh pauloin a om hi. Tua ciangin siampi lianpenpa
    in, “Pasian' Tapa, Khrih na hih leh na hihloh nong genna dingin a nungta Pasian' min tawh
    khauhtakin ka hong sawl hi,” a ci hi. </para>
  <para style="p"><verse number="64" style="v" />Tua ciangin Jesuh in, “Nangmah in tua mah na ci
    khin hi. Ahi zongin note khempeuh kiangah ka hong genin-ah: Vanglianpa' taklamah Mihing Tapa
    omin meii tungah a hong pai na mu ding uh hi,” a ci hi. </para>
  <para style="p"><verse number="65" style="v" />Tua ciangin siampi lianpenpa in a puan balkek a,
    “Pasian' tungah a paukhial zo hi. Bang thudang kisam nawn ahi hiam? A paukhialhna na za uh hi. </para>
  <para style="p"><verse number="66" style="v" />Note in tu-in bangci ngaihsut na hi uh hiam?” ci-in
    a dot ciangin amaute in, “Thahdingin a kilawm hi,” ci-in a dawng uh hi. </para>
  <para style="p"><verse number="67" style="v" />Tua ciangin amaute in a maitang cilphih uh a, </para>
  <para style="p"><verse number="68" style="v" />“Nang Khrih aw, kua in hong beng ahi hiam, hong gen
    dih in,” a ci uh hi. </para>
  <para style="p"><verse number="69" style="v" />Tua bangin inntualah Peter a tut laitakin siampi
    lianpenpa' nasem numei khat in ama kiangah, “Nang zong Galilee mi Jesuh tawh a kikhawl na hi
    hi,” a ci hi. </para>
  <para style="p"><verse number="70" style="v" />Ahi zongin Peter in nial a, “Na thugen ka thei kei
    hi,” ci-in a dawng hi. </para>
  <para style="p"><verse number="71" style="v" />Tua ciangin Peter zong inntual pualamah a paikhiat
    leh numei dang khat mah in mu ahih manin a gei-a omte kiangah, “Nazareth khuami Jesuh tawh hih
    mipa kikhawl hi,” a ci hi. </para>
  <para style="p"><verse number="72" style="v" />Peter in zong nialkik a, “Hua mipa ka theih taak
    leh,” ci-in a kiciam hi. </para>
  <para style="p"><verse number="73" style="v" />Tuazawh a sawtloin a gei-a omte khat in Peter
    kiangah, “Na kampau zia uh kibang ahih manin nang zong hua mite tawh a kipawl mah na hi takpi
    hi,” a ci leuleu hi. </para>
  <para style="p"><verse number="74" style="v" />Tua ciangin Peter kiciam a, “Hua mipa ka thei kei
    hi. Zuauthu ka gen taak leh Pasian in kei hong dawm kei ta hen!” a ci hi. Tua khitzawh phetin ak
    hong khuangta hi. </para>
  <para style="p"><verse number="75" style="v" />Tua ciangin, “Ak a khuan' ma-in kei thumvei na hong
    nial ding hi,” ci-in Jesuh in a gen thu, Peter in phawkkik ahih manin paikhia-in nakpi takin a
    kap hi. </para>
  <chapter number="27" style="c" />
  <para style="p"><verse number="1" style="v" />A zingsang ciangin siampi liante leh upate in Jesuh
    a thahna ding uh a vaihawm uh hi. </para>
  <para style="p"><verse number="2" style="v" />Sikkhau tawh khihin paipih uh a, tua gam sungteng a
    uk Pilat mangpa khutsungah a ap uh hi. </para>
  <para style="p"><verse number="3" style="v" />A lehhekpa Judas in Jesuh a si dingin thu a kikhenna
    a muh ciangin kisikkik ahih manin siampi liante leh upate kiangah a ngun peek sawmthumte va
    paipih kik a, </para>
  <para style="p"><verse number="4" style="v" />“Mawhna a neilo mipa a si dingin lehhekkha ka hih
    manin ka mawh hi,” a va ci hi. Ahi zongin amaute in, “Kote tawh bang kisai nawn ding ahi hiam?
    Nangma tavuan ahi hi,” a na cihsan uh hi. </para>
  <para style="p"><verse number="5" style="v" />Tua ciangin amah in biakinn sungah a ngun peekte
    lawn'in paikhia a, amahmah a gui-awk hi. </para>
  <para style="p"><verse number="6" style="v" />Ahi zongin siampite in tua ngun peekte tawm uh a,
    “Hih sumte pen mi thahna dingin a kipia sum ahih manin biakinn sumkholna-ah koihdingin kilawmlo
    hi,” a ci uh hi. </para>
  <para style="p"><verse number="7" style="v" />Tua ahih manin amaute a kikup khit uh ciangin
    khualmi a site a kivuina dingin beelseekpa' lo a lei uh hi. </para>
  <para style="p"><verse number="8" style="v" />Tua ahih manin tudongin tua lo pen, “Mi Thahna Lo,”
    a kici hi. </para>
  <para style="p"><verse number="9" style="v" />Tua ahih manin kamsang Jeremiah in, “Israel mite
    pawlkhat in ama man dingin a seh tua ngun peek sawmthum la uh a, </para>
  <para style="p"><verse number="10" style="v" />Topa in kei tungah a hong gen mah bangin,
    beelseekpa' lo leina dingin a pia uh hi,” ci-in a genkholhna a tung ahi hi. </para>
  <para style="p"><verse number="11" style="v" />Tu-in gam ukpa Pilat mai-ah Jesuh kidingsak ahih
    manin amah in, “Nang, Jew mite' Kumpipa na hi hiam?” ci-in a dot ciangin Jesuh in, “Nang zong
    tua mah nong ci hi,” ci-in a dawng hi. </para>
  <para style="p"><verse number="12" style="v" />Ahi zongin siampi liante leh upate in mawhsakna thu
    a gen hangun Jesuh in a dawng kei hi. </para>
  <para style="p"><verse number="13" style="v" />Tua ciangin Pilat in Jesuh kiangah, “Amaute in nang
    a hong mawhsaknate zalo na hi hiam?” a ci hi. </para>
  <para style="p"><verse number="14" style="v" />Ahi zongin Jesuh in amah a kimawhsaknate kam khat
    beek dawng hetlo ahih manin Pilat in lamdang a sa mahmah hi. </para>
  <para style="p"><verse number="15" style="v" />Paisan Pawi hun simin Rom gam ukpa in mihonte' deih
    thongkia mi khat a khah a ngeina ahi hi. </para>
  <para style="p"><verse number="16" style="v" />Tua hun laitakin a gilo mahmah Barabbas a kici mi
    khat thongkia-in a om hi. </para>
  <para style="p"><verse number="17" style="v" />Tua ahih manin mihonte hong kikhop ciangin Pilat in
    amaute kiangah, “Barabbas leh Khrih a kici Jesuh, koizaw ka khahding deih na hi uh hiam?” ci-in
    a dong hi. </para>
  <para style="p"><verse number="18" style="v" />Bang hang hiam cih leh Jesuh a hazat man bekun ama
    kiangah a paipih ahihna thu teltakin a thei hi. </para>
  <para style="p"><verse number="19" style="v" />Tua banah, thukhen zumah thusitin a om hunsung
    mahun, a zi in thu zasak a, “Tuzan ka mang sungin ama hangin nakpi takin gimna thuak ka hih
    manin, mawhna neilo tua mipa bangmah cihkha kei in,” a ci hi. </para>
  <para style="p"><verse number="20" style="v" />Barabbas khahin Jesuh a thahna dingin Pilat kiangah
    a ngetna dingun siampi liante leh upate in mihonte a hanthawn uh hi. </para>
  <para style="p"><verse number="21" style="v" />Tua ciangin Rom gam ukpa in mihonte kiangah, “Hih
    mi nihte, koi pen ka khahding deih na hi uh hiam?” ci-in a dot leuleu ciangin amaute in,
    “Barabbas,” a ci uh hi. </para>
  <para style="p"><verse number="22" style="v" />Tua ciangin Pilat in, “Tua ahih leh Khrih a kici
    Jesuh pen bangcih ding ka hi hiam?” a cih ciangin amaute khempeuh in, “Singlamteh tungah thatsak
    in,” a ci uh hi. </para>
  <para style="p"><verse number="23" style="v" />Tua ciangin amah in, “Amah in bang gamtat khialhna
    nei ahi hiam?” ci-in a dot ciangin, “Singlamteh tungah thatsak in,” ci-in a awng ngeingai uh hi. </para>
  <para style="p"><verse number="24" style="v" />A gengen hangin bangmah phattuamna omloin buaina
    piangzaw khading, ci-in Pilat in a theih ciangin, tui la-in mihonpi' muhin a khut sil a, “Hih
    mipa a sihna thu-ah kei ka kihel kei hi. Note in thei ta un,” a ci hi. </para>
  <para style="p"><verse number="25" style="v" />Tua ciangin mi khempeuh in, “Hih mipa' sihna hangin
    gimthuakna, kote-a kipanin ka suan ka khakte dongun ka thuak ding uh hi,” ci-in a dawng uh hi. </para>
  <para style="p"><verse number="26" style="v" />Tua ciangin amaute' deihna bangin Barabbas khah a,
    Jesuh ahih leh a sat khit ciangin singlamteh tungah thahdingin a piakhia hi. </para>
  <para style="p"><verse number="27" style="v" />Tua ciangin Pilat' galkapte in ama omna kumpi
    inn-ah Jesuh paipih uh a, tua lai-ah galkap khempeuh a hong kikaikhawm uh hi. </para>
  <para style="p"><verse number="28" style="v" />Tua lai panin Jesuh' puan suahkhiatsak uh a,
    puansan khat a silhsak uh hi. </para>
  <para style="p"><verse number="29" style="v" />Kumpi lukhu lim dingin ling vialin a lu-ah khusak
    uh a, a khut taklamah pumpeng khat a tawisak uh hi. Tua ciangin ama mai-ah khukdin' uh a, “Jew
    mite' Kumpipa aw,” ci-in zahpihna tawh a hopih uh hi. </para>
  <para style="p"><verse number="30" style="v" />Tua ciangin cilphih uh a, a pumpeng tawisak uh
    la-in a lutang a sat uh hi. </para>
  <para style="p"><verse number="31" style="v" />Tua bangin a simmawh bawl khit uh ciangin a puansan
    silhsak uh suahkhia leuleu-in ama puan mah silhsakkik uh a, singlamteh tungah thahdingin a
    paikhiatpih uh hi. </para>
  <para style="p"><verse number="32" style="v" />Tua bangin a pai laitakun Sairin khuami Simon kici
    mi khat tawh kituak uh a, amah lammatin Jesuh' singlamteh a puasak uh hi. </para>
  <para style="p"><verse number="33" style="v" />Lutang guh a cihnopna Golgotha a kici mun a tun' uh
    ciangin, </para>
  <para style="p"><verse number="34" style="v" />zatui kha tawh a kihel leenggahzu a dawn dingin a
    pia uh hi. Ahi zongin Jesuh in a ciapkhit ciangin a dawn nuam kei hi. </para>
  <para style="p"><verse number="35" style="v" />Singlamteh tungah Jesuh a khai khit uh ciangin a
    puante kua in a koi ngah ding cih a theihna dingun suang lawnin ai san uh a, a puan teng a hawm
    uh hi. </para>
  <para style="p"><verse number="36" style="v" />Tua ciangin amaute tu-in Jesuh a en uh hi. </para>
  <para style="p"><verse number="37" style="v" />Tua ciangin amah a mawhsakna uh, “Hihpa, Jew mite'
    Kumpi Jesuh ahi hi,” cihna lai gelhin ama lutang sanah a suang uh hi. </para>
  <para style="p"><verse number="38" style="v" />Tua ciangin mi that nih, Jesuh' taklamah khat, a
    veilamah khat tawh zong a khaikhawm uh hi. </para>
  <para style="p"><verse number="39" style="v" />Tua ciangin amah a va mukha mi peuhmah in a lu uh
    peisanin, </para>
  <para style="p"><verse number="40" style="v" />“Biakinn susia-in ni thum sungin a lamkik dingpa
    aw, nang leh nang kihonkhia in. Pasian' Tapa na hihtakpi leh singlamteh tung panin hong kumsuk
    in,” ci-in a zahko uh hi. </para>
  <para style="p"><verse number="41" style="v" />Tua bangmahin siampi liante in Thukham hilh siate
    leh upate tawh zahko-in, </para>
  <para style="p"><verse number="42" style="v" />“Amah in midangte honkhia thei napi-in amahmah
    kihonkhia theilo hi. Amah, Israel mite' Kumpi ahi hi. Tu-in singlamteh tung panin hong kumsuk
    leh i um ding hi. </para>
  <para style="p"><verse number="43" style="v" />Amah in, ‘Kei, Pasian' Tapa ka hi hi,’ ci ahih
    manin, amah in Pasian muan'in a nei hi. Pasian in a hotnop leh tu-in honkhia ta hen,” a ci uh
    hi. </para>
  <para style="p"><verse number="44" style="v" />Tua mah bangin amah tawh a kikhai khawm mi thatte
    in zong a zahko uh hi. </para>
  <para style="p"><verse number="45" style="v" />Sun nai sawmlenih huna kipanin nitak nai thum dong,
    nai thum sung, tua gamsung khempeuhah khim a zing hi. </para>
  <para style="p"><verse number="46" style="v" />Nitak nai thum hun pawl laitakin Jesuh nakpi takin
    kiko a, “Ka Pasian, ka Pasian, bang hangin kei hong nusia na hi hiam?” a cihna ahi, ,” a ci hi. </para>
  <para style="p"><verse number="47" style="v" />A gei-ah a om a pauna a za mite pawlkhat in, “Hih
    mipa in Elijah a sam ahi hi,” a ci uh hi. </para>
  <para style="p"><verse number="48" style="v" />Tua ciangin amaute khat va tai-in tuihupna la-in
    leenggahzu-hau sungah a diahkhit ciangin pumpeng dawnah henin Jesuh' hup dingin a tahto hi. </para>
  <para style="p"><verse number="49" style="v" />Ahi zongin adangte in, “Khawl dih un; amah a
    honkhia dingin Elijah hong pai hiam ngak dih ni,” a ci uh hi. </para>
  <para style="p"><verse number="50" style="v" />Tua ciangin Jesuh nakpi takin kiko kikin a si ta
    hi. </para>
  <para style="p"><verse number="51" style="v" />Tua laitakin biakinn sung deina puan, a lu panin a
    taw dongin kikekin phelnih a suak hi. Zin zong lingin suangtumpite kitam hi. </para>
  <para style="p"><verse number="52" style="v" />Hankhukte zong kihong a, Pasian' mi a sisa tampite
    zong kithokik sak hi. </para>
  <para style="p"><verse number="53" style="v" />Hankhuk panin amaute paikhia uh a, sihna panin
    Jesuh a thawhkik khit ciangin, amaute zong khuapi siangtho sungah hong lut uh a, mi tampi in a
    mu uh hi. </para>
  <para style="p"><verse number="54" style="v" />Jesuh enin a om galkapbupa leh galkapte in
    zinlin'na leh a thupiangte a muh uh ciangin lamdangsa mahmah uh a, “Hihpa, Pasian' Tapa taktak
    mah ahi hi,” a ci uh hi. </para>
  <para style="p"><verse number="55" style="v" />Galilee gam panin Jesuh hong zui-in amah a huh, a
    gal et numei tampi zong a om hi. </para>
  <para style="p"><verse number="56" style="v" />Tua numeite lakah Magdala khuami Mary, James leh
    Josef' nu Mary, leh James leh Johan' nu ahi, Zebedi' zi, a kihel uh ahi hi. </para>
  <para style="p"><verse number="57" style="v" />A nitak ciangin Arimathea khuami, Jesuh thu a um,
    mihau ahi Josef a kici mi khat, </para>
  <para style="p"><verse number="58" style="v" />Pilat kiangah va pai-in Jesuh' luang a va ngen hi.
    Pilat in Josef' ngetna bangin Jesuh' luang a kipiakna dingin thu a pia hi. </para>
  <para style="p"><verse number="59" style="v" />Josef in zong Jesuh' luang la-in, dialpuan thak
    tawh a tun khit ciangin, </para>
  <para style="p"><verse number="60" style="v" />suang a kikhuak thak ahi ama hankhuk sungah a vui
    hi. Tua ciangin suangtum lianpi khat hualin a han kongvang hucipin a ciah hi. </para>
  <para style="p"><verse number="61" style="v" />Magdala khuami Mary leh adang Mary zong a hankhuk
    mai ngatin a tu uh hi. </para>
  <para style="p"><verse number="62" style="v" />A zing ciang, Sabbath ni-in Pilat kiangah siampi
    liante leh Farisi mite hong pai uh a, </para>
  <para style="p"><verse number="63" style="v" />“Topa aw, hih mi khempa in a nuntak lai-in, ‘Ni
    thum khit ciangin ka hingkik ding hi,’ ci-in a thugenna ka thei uh hi. </para>
  <para style="p"><verse number="64" style="v" />Tua ahih ciangin ni thum sung a han hoihtakin a
    kicin'na dingin thu pia in. Tua hi kei leh a nungzuite in a luanghawm gukhia-in mite kiangah,
    ‘Sihna panin hingkik khin hi,’ cikha ding uh ahih manin a mi khem masakna uh sangin a khem
    nunungna uh hong husiazaw lai khading hi,” a ci uh hi. </para>
  <para style="p"><verse number="65" style="v" />Pilat in amaute kiangah, “Galkapte cingsak un la, a
    muan'huai theithei dingin na siam bangun hih un,” a ci hi. </para>
  <para style="p"><verse number="66" style="v" />Tua ahih ciangin amaute pai uh a, a han hukna suang
    limtakin a ciamteh khit uh ciangin galkapte a cingsak uh hi. </para>
  <chapter number="28" style="c" />
  <para style="p"><verse number="1" style="v" />Sabbath ni khit, Nipi ni zingsang khua hong vak kuan
    ciangin Magdala khuami Mary leh adang Mary, daihawh dingin a va pai uh hi. </para>
  <para style="p"><verse number="2" style="v" />Thakhatin zin nakpi takin hong ling hi. Topa'
    vantung mi khat, vantung panin hong paisuk a, han hukna suang a likkhiat khit ciangin a tungah a
    tu hi. </para>
  <para style="p"><verse number="3" style="v" />Ama mel, khuaphialep tawh kibang a, a puan zong vuk
    bangin a pak hi. </para>
  <para style="p"><verse number="4" style="v" />Hancingte in kihtalua uh ahih manin lingin a sibup
    uh hi. </para>
  <para style="p"><verse number="5" style="v" />Ahi zongin tua vantung mi in numeite kiangah, “Lau
    kei un. Singlamteh tungah a kithat Jesuh a zong na hihlam uh ka thei hi. </para>
  <para style="p"><verse number="6" style="v" />Hih lai-ah amah om nawnlo hi. A gensa bangin thokik
    khinta hi. Hong pai un la, amah a kisialna mun hong en un. </para>
  <para style="p"><verse number="7" style="v" />Tu-in manlang takin va ciah un la, a nungzuite
    kiangah, ‘Sihna panin Jesuh kithosak khin a, Galilee gam note mai-ah a pai ding hi. Tua lai-ah
    amah na mu ding uh hi,’ ci-in va gen un. Hih ka hong gen thute hoihtakin ciamteh un,” a ci hi. </para>
  <para style="p"><verse number="8" style="v" />Tua ahih manin numeite zong laukawm, nuamkawmin
    nungzuite kiangah hih thu a ko dingin a taipah uh hi. </para>
  <para style="p"><verse number="9" style="v" />Jesuh in lampi-ah tua numeite na dawntuahin,
    “Lungnuam un!” ci-in a na hopih hi. Numeite in zong Jesuh a khe-ah lenin a bia uh hi. </para>
  <para style="p"><verse number="10" style="v" />Tua ciangin Jesuh in amaute kiangah, “Lau kei un.
    Pai un la, Galilee gamah ka sanggamte a paina dingin va gen un. Tua lai-ah kei hong mu ding uh
    hi,” a ci hi. </para>
  <para style="p"><verse number="11" style="v" />Tua bangin numeite a pai laitakin han a cing
    galkapte pawlkhat khuasungah hong ciah uh a, siampi liante kiangah a thupiang khempeuh a ko uh
    hi. </para>
  <para style="p"><verse number="12" style="v" />Siampi liante in upate tawh thu kikupna khat nei-in
    vai a hawm khit uh ciangin sum tampi tawh galkapte golhguk uh a, </para>
  <para style="p"><verse number="13" style="v" />“Mite kiangah, ‘A nungzuite, zanin ka ihmut kalun
    hong pai-in a luang a gukhia uh hi,’ ci-in gen un. </para>
  <para style="p"><verse number="14" style="v" />Gam ukpa Pilat in hih thu a zak ciangin ama lungkim
    zawhna ding dongin ka na genpih ding uh a, note-a' dingin bangmah lunghihmawhna omlo ding hi,” a
    ci uh hi. </para>
  <para style="p"><verse number="15" style="v" />Tua ahih manin galkapte in a sum sang uh a, a
    kisawl bangin a gamta uh hi. Tua ahih manin tuni dongin Jew mite lakah tu-a bangin hih thu a
    kigengen lai ahi hi. </para>
  <para style="p"><verse number="16" style="v" />Nungzui sawmlekhatte zong, Jesuh in a gensa bangin
    Galilee gama mualtungah a pai uh hi. </para>
  <para style="p"><verse number="17" style="v" />Amaute in Jesuh a muh uh ciangin bia uh a, ahi
    zongin pawlkhat in umzo taktaklo uh hi. </para>
  <para style="p"><verse number="18" style="v" />Tua ciangin amaute mai-ah Jesuh hong pai a,
    “Leitungah ahi a, vantungah ahi zongin vangliatna khempeuh kei tungah hong kipia khinta hi. </para>
  <para style="p"><verse number="19" style="v" />Tua ahih ciangin note pai un la, midang khempeuh,
    keima nungzui mi suaksakin, Pa min, Tapa min, leh Kha Siangtho min tawh tui sungah na phum un. </para>
  <para style="p"><verse number="20" style="v" />Tua ciangin note tungah ka hong gen thute khempeuh
    a zuihna dingun na hilh un. Hun bei dongin note a hong ompih tawntung ding ka hihna thu phawk ta
    un,” a ci hi. </para>
</usx>