<?xml version="1.0" encoding="UTF-8"?>
<usx version="2.0">
  <book code="2KI" style="id">2 Kings</book>
  <para style="mt">2 Kings</para>
  <chapter number="1" style="c"/>
  <para style="p">
    <verse number="1" style="v"/>Ahab a sih khit ciangin Moab gam in Israel lehdo hi.
  </para>
  <para style="p">
    <verse number="2" style="v"/>Tu-in Samaria a, a inndei tungnung sung a kikalh simsiam panin Ahaziah kia-in a cina hi; tua ahih ciangin amah in kamtaite sawlin amaute kiangah, “Pai un, hih cinatna panin ka damkik zo ding hiam cih thu Ekron pasian, Baalzebub kiangah va dong un,” a ci hi.
  </para>
  <para style="p">
    <verse number="3" style="v"/>Ahih hangin Topa’ vantungmi in Tishbe mi Elijah kiangah, “Ding in, Samaria kumpipa’ kamtaite dawn dingin paito in la, amaute kiangah, ‘Ekron pasian, Baalzebub kiangah thu dong dingin na pai nadingin Israel sungah Pasian om nawn lo ahi hiam?’ ci in.
  </para>
  <para style="p">
    <verse number="4" style="v"/>Tua ahih ciangin tu-in Topa in hih bangin ci hi: ‘Nang in tu-a na lupna panin na thokik nawn kei ding hi; nang na si taktak ding hi,’ ci hi,” a ci hi. Tua ahih ciangin Elijah pai hi.
  </para>
  <para style="p">
    <verse number="5" style="v"/>Kamtaite kumpipa kiangah hong ciahkik uh a, amah in amaute kiangah, “Bang hangin hong ciahkik na hi uh hiam?” a ci hi.
  </para>
  <para style="p">
    <verse number="6" style="v"/>Tua ciangin amaute in ama kiangah, “Kote dawn dingin mi khat hong pai a, kote kiangah, ‘Note hong sawl kumpipa kiangah paikik un la, ama kiangah, Topa in hih bangin ci hi: Ekron pasian, Baalzebub kiangah thu a dong dingin na sawl nadingin Israel sungah Pasian om nawn lo ahi hiam? Tua ahih ciangin tu-a na lupna panin na thokik nawn kei ding hi; na si taktak ding hi,’ ci hi,” a ci uh hi.
  </para>
  <para style="p">
    <verse number="7" style="v"/>Amah in amaute kiangah, “Note a dawn dingin hong pai-in hih thute a genpa in a bangci mi ahi hiam?” a ci hi.
  </para>
  <para style="p">
    <verse number="8" style="v"/>Amaute in amah dawngin, “Amah in samul puan khat silh a, a kawngah savun kawnggak gak hi,” a ci uh hi. Tua ciangin amah in, “Amah in Tishbe mi Elijah ahi hi,” a ci hi.
  </para>
  <para style="p">
    <verse number="9" style="v"/>Tua ciangin kumpipa in ama kiangah mihing sawmnga a ukpa a mihing sawmnga tawh sawl hi. Mual dawn khatah a tu Elijah kiangah amah paito-in ama kiangah, “Pasian’ mipa aw, kumpipa in, ‘Hong paisuk hen,’ ci hi,” a ci hi.
  </para>
  <para style="p">
    <verse number="10" style="v"/>Ahih hangin Elijah in mihing sawmnga a ukpa dawngin, “Keimah in Pasian’ mi khat ka hih leh, vantung panin meikuang hong paisuk hen la, kangtum hen,” a ci hi. Tua ciangin vantung panin meikuang hong paisukin amah leh a mihing sawmngate kangtum hi.
  </para>
  <para style="p">
    <verse number="11" style="v"/>Kumpipa in ama kiangah mihing sawmnga a uk adang khat a mihing sawmnga tawh sawlkik hi. Tua ciangin amah paito-in a kiangah, “Pasian’ mipa aw, hih in kumpipa’ thupiakna ahi hi, ‘Manlang takin hong paisuk in!” a ci hi.
  </para>
  <para style="p">
    <verse number="12" style="v"/>Ahih hangin Elijah in amaute dawngin, “Keimah in Pasian’ mi khat ka hih leh, vantung panin meikuang hong paisuk hen la, nang leh na mihing sawmngate hong kangtum hen,” a ci hi. Tua ciangin vantung panin Pasian’ meikuang hong paisukin amah leh a mihing sawmngate kangtum hi.
  </para>
  <para style="p">
    <verse number="13" style="v"/>Kumpipa in mihing sawmnga a uk a thumna-pa a mihing sawmnga tawh sawl leuleu hi. Tua ciangin mihing sawmnga a uk a thumna-pa paito a, Elijah’ mai-ah hong pai-in khukdin’in hong puk a, amah kun-in, “Pasian’ mipa aw, nangma tungah kong thum hi, keima nuntakna leh nangma nasem hih mihing sawmngate’ nuntakna pammaih sa-in hong hehpih in.
  </para>
  <para style="p">
    <verse number="14" style="v"/>En in, vantung panin meikuang hong paisuk a, mihing sawmnga a uk a masa nihte a mi sawmngate uh tawh kangtum hi; ahih hangin tu-in ka nuntakna pammaih sa-in hong hehpih in,” a ci hi.
  </para>
  <para style="p">
    <verse number="15" style="v"/>Tua ciangin Topa’ vantungmi in Elijah kiangah, “Amah tawh paisuk in; amah kihta kei in,” a ci hi. Tua ahih ciangin amah ding-in kumpipa kiangah amah tawh paisuk a,
  </para>
  <para style="p">
    <verse number="16" style="v"/>tua ciangin ama kiangah, “Topa in hih bangin ci hi, “Bang hang hiam cih leh nangmah in Ekron pasian, Baalzebub kiangah thu dong dingin kamtaite na sawl khin hi, thu dot ding Israel sungah Pasian om nawn lo ahi hiam?Tua ahih ciangin tu-a na lupna panin nang na thokik nawn kei ding hi; nang na si taktak ding hi,’ ci hi,” a ci hi.
  </para>
  <para style="p">
    <verse number="17" style="v"/>Tua ahih ciangin Elijah’ gensa Topa’ kammal tawh kizui-in amah si hi. Ahaziah in tapa nei lo ahih manin Judah kumpipa, Jehoshafat’ tapa Jehoram’ kum nihna kumin, a sanggampa Jehoram in ama tangin kumpi suak hi.
  </para>
  <para style="p">
    <verse number="18" style="v"/>Tu-in Ahaziah’ gamtatna a sepsa a om laite, Israel Kumpite’ Khang Tangthu laibu sungah kigelh hilo ahi hiam?
  </para>
  <chapter number="2" style="c"/>
  <para style="p">
    <verse number="1" style="v"/>Tu-in Topa in pingpei-in vantungah Elijah a lak ding lai-in Elijah leh Elishate Gilgal panin inn zuanin lamkal-a om ahi uh hi.
  </para>
  <para style="p">
    <verse number="2" style="v"/>Tua ciangin Elijah in Elisha kiangah, “Hih lai-ah khawl in, kong thuum hi; bang hang hiam cih leh Topa in Beth-el ciang dong kei hong sawl hi,” a ci hi. Ahih hangin Elisha in, “Topa a nuntak bang, leh nang mahmah na nuntak mah bangin, nang kong nusia kei ding hi,” a ci hi. Tua ahih ciangin amaute Beth-el-ah paisuk uh hi.
  </para>
  <para style="p">
    <verse number="3" style="v"/>Tua ciangin Beth-el ah a om kamsang honkhat Elisha kiangah hong paikhia uh a, ama kiangah, “Topa in tu ni-in nangma kiang panin na topa a lakkhiat ding na thei hiam?” a ci uh hi. Tua ciangin amah in, “Hi hi, ka thei hi; bangmah gen nawn kei un,” a ci hi.
  </para>
  <para style="p">
    <verse number="4" style="v"/>Elijah in ama kiangah, “Elisha aw, hih lai-ah khawl in, kong thum hi; bang hang hiam cih leh Topa in Jerikho-ah kei hong sawl hi,” a ci hi. Ahih hangin amah in, “Topa a nuntak bang, leh nang mahmah na nuntak mah bangin, nang kong nusia kei ding hi,” a ci hi. Tua ahih ciangin Jerikho ah amaute tung uh hi.
  </para>
  <para style="p">
    <verse number="5" style="v"/>Jerikho ah a om kamsang honkhat in Elisha kiangah hong naih uh a, ama kiangah, “Topa in tu ni-in nangma kiang panin na topa a lakkhiat ding na thei hiam?” a ci uh hi. Tua ciangin amah in dawngin, “Hi hi, ka thei hi; bangmah gen nawn kei un,” a ci hi.
  </para>
  <para style="p">
    <verse number="6" style="v"/>Tua ciangin Elijah in ama kiangah, “Hih lai-ah khawl in, kong thum hi; bang hang hiam cih leh Topa in Jordan ah kei hong sawl hi,” a ci hi. Ahih hangin amah in, “Topa a nuntak bang, leh nang mahmah na nuntak mah bangin, nang kong nusia kei ding hi,” a ci hi. Tua ahih ciangin amaute a nih-un pai lai uh hi.
  </para>
  <para style="p">
    <verse number="7" style="v"/>Kamsang mihing sawmnga zong pai a, amaute gel Jordan gei-ah a din’ lai tak, a kiang panun a gamla simah amaute ding uh hi.
  </para>
  <para style="p">
    <verse number="8" style="v"/>Tua ciangin Elijah in a puantualpi suahin zial a, tua tawh a tui sat hi; lei keu tungah amaute gel a pai theih matengin a pang khat leh a pang lang khatah a tui kikhen hi.
  </para>
  <para style="p">
    <verse number="9" style="v"/>Amaute a galkah khit uh ciangin Elijah in Elisha kiangah, “Nang kiang panin kei hong kilak khiat ma-in nang adingin kong hihsak ding hong gen in,” a ci hi. Tua ciangin Elisha in, “Kong thuum hi, na kha’ tanh nih hong luahsak in,” a ci hi.
  </para>
  <para style="p">
    <verse number="10" style="v"/>Tua ciangin amah in, “A haksa na khat nong ngen hi; ahi zongin, nangma kiang panin kei hong kilak lai takin kei nong muh leh nang adingin tua hong piang ding hi; ahih hangin kei nong muh kei leh tua bangin hong piang lo ding hi,” a ci hi.
  </para>
  <para style="p">
    <verse number="11" style="v"/>Tua ciangin amaute a pai kawmkawm a kiho lai takun, en in, mei leeng khat leh mei sakolte in amaute nih khen hi. Tua ciangin vantungah Elijah pingpei-in paito hi.
  </para>
  <para style="p">
    <verse number="12" style="v"/>Tua ciangin Elisha in tua mu-in amah kiko a, “Ka pa, ka pa! Israel mite’ leengte leh sakol galkapte!” a ci hi. Tua ciangin amah in Elijah mu nawn lo hi. Tua ciangin amah in ama puan lenin phel nih-in balkek hi.
  </para>
  <para style="p">
    <verse number="13" style="v"/>Tua ciangin amah in ama tung panin a kiakhia Elijah’ puan tawm a, kilehin Jordan gunpang ah ding hi.
  </para>
  <para style="p">
    <verse number="14" style="v"/>Tua ciangin amah in ama tung panin a kiakhia Elijah’ puan la-in tui sat a, “Elijah’ Pasian, Topa koi-ah om na hi hiam?” a ci hi. Amah in tui a sat khit ciangin a pang khat leh a pang lang khatah a tui kikhen hi; tua ciangin Elisha pai-in galkah hi.
  </para>
  <para style="p">
    <verse number="15" style="v"/>Tu-in Jerikho ah a om kamsangte in amah a muh uh ciangin amaute in, “Elijah’ kha Elisha tungah om hi,” a ci uh hi. Tua ciangin amah dawn dingin amaute hong pai uh a, ama mai lei lakah amaute kun uh hi.
  </para>
  <para style="p">
    <verse number="16" style="v"/>Tua ciangin amaute in ama kiangah, “Tu-in en in, na nasemte tawh a thahat mihing sawmnga om hi; kong thum uh hi, amaute paisak in la na topa zong in; Topa’ Kha in amah manin mual tung ahih kei leh guam sungah amah khia hi kha ding hi,” a ci uh hi. Tua ciangin amah in, “Na sawl kei ding uh hi,” a ci hi.
  </para>
  <para style="p">
    <verse number="17" style="v"/>Ahih hangin amaute in amah a maizum dongin a cih teitei uh ciangin, amah in, “Sawl un,” a ci hi. Tua ahih ciangin amaute in mihing sawmnga sawl uh hi; amaute in ni thum sung amah zong uh a, ahih hangin amah mu lo uh hi.
  </para>
  <para style="p">
    <verse number="18" style="v"/>Tua ciangin amah Jerikho ah a khawl sungin ama kiangah amaute hong paikik uh a, amah in amaute kiangah, “Note kiangah, Pai kei un, hong ci hilo ka hi hiam?” a ci hi.
  </para>
  <para style="p">
    <verse number="19" style="v"/>Tu-in khuapi mite in Elisha kiangah, “En in, ka topa in a muh bangin, hih khuapi omzia nuam hi; ahih hangin a tui sia a, hih gamah kipung thei lo hi,” a ci uh hi.
  </para>
  <para style="p">
    <verse number="20" style="v"/>Amah in, “Hai thak khat hong paipih un la, a sungah ci koih un,” a ci hi. Tua ahih ciangin amaute in ama kiangah paipih uh hi.
  </para>
  <para style="p">
    <verse number="21" style="v"/>Tua ciangin tuinak ah amah pai-in a sungah ci lawnin, “Topa in hih bangin ci hi, hih tui a hoihin ka bawl khin hi; tu-a kipanin sihna ahi a, tatolhna ahi zongin piangsak nawn lo ding hi,” a ci hi.
  </para>
  <para style="p">
    <verse number="22" style="v"/>Tua ahih ciangin Elisha’ kampauna tawh kizui-in tu ni dongin a tui hoih hi.
  </para>
  <para style="p">
    <verse number="23" style="v"/>Amah tua lai panin Beth-el-ah paito hi; lampi ah amah a paitoh lai takin khuapi panin naupang neu pawl khat hong paikhia-in amah zahko uh a, “Paito in, nang lukolhpa! Paito in, nang lukolhpa!” a ci uh hi.
  </para>
  <para style="p">
    <verse number="24" style="v"/>Tua ciangin amah a kiimah kihei a, amah in amaute a muh ciangin Topa’ min tawh amah in amaute samsia hi. Tua ciangin gamlak panin vom a pi nih hong pai-in naupang sawmli-le-nih balgawp hi.
  </para>
  <para style="p">
    <verse number="25" style="v"/>Tua lai panin amah Karmel Mual ah paisuak a, tua ciangin Samaria ah ciahkik hi.
  </para>
  <chapter number="3" style="c"/>
  <para style="p">
    <verse number="1" style="v"/>Judah kumpipa Jehoshafat’ kum sawm-le-giatna kumin Samaria sung Israelte tungah Ahab’ tapa Jehoram kumpi suak a, amah in kum sawm-le-nih sung uk hi.
  </para>
  <para style="p">
    <verse number="2" style="v"/>Ama nu leh ama pa zahin a siat loh hangin amah in Topa muhna ah a sia gamta hi. Amah in a pa’ bawlsa Baal khuampi koihkhia tei a,
  </para>
  <para style="p">
    <verse number="3" style="v"/>ahi zongin amah in Israelte a khialsak Nebat’ tapa Jeroboam’ khialhna mah pom hi; tua panin amah kihemkhia lo hi.
  </para>
  <para style="p">
    <verse number="4" style="v"/>Tu-in Moab kumpi Mesha in tuu khawipa ahi hi; amah in Israel kumpipa tungah kum simin tuuno tul zakhat, leh tuutal tul zakhat’ mul a piak ding ahi hi.
  </para>
  <para style="p">
    <verse number="5" style="v"/>Ahih hangin Ahab a sih ciangin Moab kumpipa in Israel kumpipa lehdo hi.
  </para>
  <para style="p">
    <verse number="6" style="v"/>Tua ahih ciangin tua lai takin Samaria panin Kumpi Jehoram kuan khia-in Israel mi khempeuh khawm hi.
  </para>
  <para style="p">
    <verse number="7" style="v"/>Tua ciangin amah pai-in Judah kumpi Jehoshafat kiangah thu puak a, “Moab kumpipa in kei hong lehdo hi; Moab gam a sim dingin kei tawh nong kuan ding hiam?” a ci hi. Tua ciangin amah in, “Kong kuan ding hi; keimah akipanin ka mite leh ka sakolte in nangma’ aa ka hi uh hi,” a ci hi.
  </para>
  <para style="p">
    <verse number="8" style="v"/>Tua ciangin amah in, “Koi lam tawnin kuan ding i hi hiam?” a ci hi. Jehoram in dawngin, “Edom gamlak lam tawnin,” a ci hi.
  </para>
  <para style="p">
    <verse number="9" style="v"/>Tua ahih ciangin Judah kumpipa leh Edom kumpipa tawh Israel kumpipa pai hi. Amaute ni sagih sung a kual paikhit uh ciangin galkapte hita leh amaute a zui ganhingte’ ading hita leh tui om lo hi.
  </para>
  <para style="p">
    <verse number="10" style="v"/>Tua ciangin Israel kumpipa in, “Ala! Moab kumpipa khut sungah a piak dingin Topa in hih kumpi thumte sam hi,” a ci hi.
  </para>
  <para style="p">
    <verse number="11" style="v"/>Tua ciangin Jehoshafat in, “Ama tung tawnin Topa tungah thu i dot theih nadingin hih lai-ah Topa’ kamsang om lo ahi hiam?” a ci hi. Tua ciangin Israel kumpipa’ nasemte khat in dawngin, “Elijah’ khut, tui a buak zel, Shafat’ tapa Elisha om hi,” a ci hi.
  </para>
  <para style="p">
    <verse number="12" style="v"/>Tua ciangin Jehoshafat in, “Topa’ thu in amah tawh om hi,” a ci hi. Tua ahih ciangin Israel kumpipa leh Jehoshafat leh Edom kumpipa ama kiangah paisuk uh hi.
  </para>
  <para style="p">
    <verse number="13" style="v"/>Tua ciangin Elisha in Israel kumpipa kiangah, “Nang tawh bang kisai ka hi hiam?” Na nu’ kamsangte leh na pa’ kamsangte kiangah pai in,” a ci hi. Ahih hangin Israel kumpipa in ama kiangah, “Hilo hi; Moab khut sungah a piak dingin hih kumpi thumte a sampa in Topa ahi hi,” a ci hi.
  </para>
  <para style="p">
    <verse number="14" style="v"/>Tua ciangin Elisha in, “Ama na ka sep Vanglianpen Topa in a nungta ahih mah bangin, Judah kumpipa Jehoshafat thupi ngaihsutna nei lo hi leng, nang hong en loin, zong kong mu kei ding hi.
  </para>
  <para style="p">
    <verse number="15" style="v"/>Ahih hangin tu-in lasakna a tum siam khat hong paipih in,” a ci hi. Lasakna a tum siampa in a tum ciangin Topa’ kha ama tungah hong tung hi.
  </para>
  <para style="p">
    <verse number="16" style="v"/>Tua ciangin amah in, “Topa in hih bangin ci hi, ‘Hih a keu luitaw, tuilite tawh a dimin ka bawl ding hi,’ ci hi.
  </para>
  <para style="p">
    <verse number="17" style="v"/>Bang hang hiam cih leh Topa in hih bangin ci hi, ‘Huih ahi a, guah ahi zongin na mu kei ding a, ahih hangin nangmah in na dawn ding, nang, na ganhon, leh na ganpite in a dawn dingin luitaw in tui tawh kidim ding hi,’ ci hi.
  </para>
  <para style="p">
    <verse number="18" style="v"/>Hih in Topa muhna ah a thuneu khat ahi hi; amah in Moab mite zong nangma khut sungah hong pia ding a,
  </para>
  <para style="p">
    <verse number="19" style="v"/>nangmah in kulhpi a nei khuapi khempeuh, leh khuapi deihhuai khempeuh zo-in, singkung hoih khempeuh phukin, tuinak khempeuh na khakcip ding a, leitang hoih khempeuh suangtum tawh na kidimsak ding hi,” a ci hi.
  </para>
  <para style="p">
    <verse number="20" style="v"/>A zingsang ciang, biakna piak hunin, en in, gam sung tui tawh a kidim matengin Edom panin tui hong luang hi.
  </para>
  <para style="p">
    <verse number="21" style="v"/>Amaute a sim dingin kumpite a kuan tohna thu Moab mite khempeuh in a zak uh ciangin, a moipen panin a hampen dongin galhiam a tawi thei khempeuh kisamkhia uh a, gamgi ah kikhawm uh hi.
  </para>
  <para style="p">
    <verse number="22" style="v"/>A zingciang zingsang tungin amaute tho-in, tui tungah ni a taan’ ciangin, Moab mite in amau’ gal khatah a om tuite pen sisan bangin a sanin mu uh hi.
  </para>
  <para style="p">
    <verse number="23" style="v"/>Tua ciangin amaute in, “Hih in sisan ahi hi; kumpite khat leh khat kidoin, khat leh khat kithat hi taktak ding hi. Tua ahih ciangin tu-in, Moabte aw, vankinusiate va la ni!” a ci uh hi.
  </para>
  <para style="p">
    <verse number="24" style="v"/>Ahih hangin Israelte’ giahphual ah amaute a tun’ uh ciangin, amaute’ mai-ah a taikhiat matengin Israel mite hong kipanin Moab mite do uh hi; tua ciangin amaute mai nawtin pai-in a pai kawmun Moab mite that uh hi.
  </para>
  <para style="p">
    <verse number="25" style="v"/>Tua ciangin amaute in khuapite lawnthal uh a, suang in a khuhcip dongin leitang tung khempeuhah mi khempeuh in suang lawn uh hi; amaute in tuinak khempeuh khakcip uh a, singkung hoih khempeuh phuk uh hi; Kirhareseth ah a suangtumte bek a om dongin suanglotna tawite in umcihin vatgawp uh hi.
  </para>
  <para style="p">
    <verse number="26" style="v"/>Moab kumpipa in galsimna pen amah a kihihna ahih lam a theih ciangin, Edom kumpipa’ santak a phukhia dingin namsau tawi mihing zasagih la hi; ahih hangin amaute in phukhia zo lo uh hi.
  </para>
  <para style="p">
    <verse number="27" style="v"/>Tua ciangin amah in ama tangin a uk ding a tapa upa pen la-in kulh tungah meihal biakna-in pia hi. Israel mite in tua bang gamtatna a muh uh ciangin a lungsim uh sukha mahmah a, amau’ kiang panin nungkikin a gamah ciahkik uh hi.
  </para>
  <chapter number="4" style="c"/>
  <para style="p">
    <verse number="1" style="v"/>Tu-in kamsang honte sung pan khat’ zi Elisha tungah kiko-in “Na nasem ka pasal si hi; na nasempa in Topa a zahtakna na thei hi, ahih hangin ka tate nih sila dingin a la dingin a leibatna-pa hong pai hi,” a ci hi.
  </para>
  <para style="p">
    <verse number="2" style="v"/>Tua ciangin Elisha in tua numei kiangah, “Nang adingin bang hong hihsak ding ka hi hiam? Hong gen in; inn sungah bang nei na hi hiam?” a ci hi. Tua ciangin amah in, “Na nasemnu in sathau bing khat cih sim loh inn sungah bangmah nei lo hi,” a ci hi.
  </para>
  <para style="p">
    <verse number="3" style="v"/>Tua ciangin amah in, “A pua-ah paikhia in, beel hawm a tawm lua lo, na veengte khempeuh’ beel va kawm in.
  </para>
  <para style="p">
    <verse number="4" style="v"/>Tua ciangin sung tumin, nang leh na tapate kong kikhaknelh un la, hih beelte khempeuh sungah sung in; beel khat a dim ciangin tuam koih in,” a ci hi.
  </para>
  <para style="p">
    <verse number="5" style="v"/>Tua ahih ciangin ama kiang panin tua numei paikhia-in amah leh a tapate kong kikhaknelh hi; amah in a sun’ lai takin amaute in ama kiangah a beelte paipih uh hi.
  </para>
  <para style="p">
    <verse number="6" style="v"/>Beelte a dim ciangin amah in a tapa kiangah, “Beel dang khat hong paipih in,” a ci hi. Tua ciangin amah in ama kiangah, “Beel adang om nawn lo hi,” a ci hi. Tua ciangin sathau a luan’ khawl hi.
  </para>
  <para style="p">
    <verse number="7" style="v"/>Tua nu hong pai-in Pasian’ mipa kiangah gen a, tua ciangin amah in, “Pai in, a sathau zuakin na leibate loh in, nang leh na tapate in a om laite tawh na nungta ding uh hi,” a ci hi.
  </para>
  <para style="p">
    <verse number="8" style="v"/>Ni khat Elisha Shunem ah paisuak a, tua lai-ah a hau numei khat tengin tua nu in anne dingin amah sam hi. Tua ahih ciangin amah in tua lam a nawk peuhpeuh ciangin anne dingin tua lai-ah baang hi.
  </para>
  <para style="p">
    <verse number="9" style="v"/>Tua ciangin tua numei in a pasal kiangah, “Tu-in en in, hih i lampi hong nawk tawntungpa in Pasian’ misiangtho hi, ci-in ka thei hi.
  </para>
  <para style="p">
    <verse number="10" style="v"/>Eite kiangah amah hong pai peuhpeuh ciangin a tun’ theih nadingin innkhum zangah kawm a nei inndei neu khat bawlin tua sungah ama adingin lupna khat, sabuai khat, tutphah khat, leh meivak khat koihsak ni,” a ci hi.
  </para>
  <para style="p">
    <verse number="11" style="v"/>Ni khat amah tua lai-ah hong pai-in inndei sungah lut a,
  </para>
  <para style="p">
    <verse number="12" style="v"/>tua lai-ah tawlnga hi. Tua ciangin amah in a nasempa Gehazi kiangah, “Hih Shunem mi sam in,” a ci hi. Amah in tua numei a sap ciangin ama mai-ah tua nu hong ding hi.
  </para>
  <para style="p">
    <verse number="13" style="v"/>Tua ciangin amah in ama kiangah, “Tu-in tua nu kiangah hih bangin gen in, Thei in, kote’ adingin hih haksatna khempeuh na thuak hi; nang adingin bang kihih ding ahi hiam? Kumpipa kiang ahih kei leh galkap a ukpa kiangah nang tangin thu khat hong kigensak ding na ut hiam?” a ci hi. Amah in dawngin, “Keimah in ka mipihte lakah teng ka hih manin bangmah ka kisam kei hi,” a ci hi.
  </para>
  <para style="p">
    <verse number="14" style="v"/>Tua ciangin amah in, “Tua bang ahih leh tua nu adingin bang kihihsak ding ahi hiam?” a ci hi. Gehazi in dawngin, “Thu khat bek om hi, tua nu in tapa nei lo a, a pasal teek hi,” a ci hi.
  </para>
  <para style="p">
    <verse number="15" style="v"/>Amah in, “Tua nu sam in,” a ci hi. Amah in tua nu a sap ciangin kongka lai-ah amah ding hi.
  </para>
  <para style="p">
    <verse number="16" style="v"/>Tua ciangin amah in, “A hun hong tun’ ciangin tapa khat na tawi ding hi,” a ci hi. Tua ciangin tua nu in, “Hilo hi, ka topa, Pasian’ mipa aw, na nasemnu tungah zuau kei in,” a ci hi.
  </para>
  <para style="p">
    <verse number="17" style="v"/>Ahih hangin tua nu in naupaai a, Elisha in ama tungah a gensa bangin a hun a tun’ kik ciangin amah in tapa khat nei hi.
  </para>
  <para style="p">
    <verse number="18" style="v"/>Naupang a gol ciangin ni khat a pa kiang anlate lakah pai hi.
  </para>
  <para style="p">
    <verse number="19" style="v"/>Tua ciangin amah in a pa kiangah, “Aw, ka lutang, ka lutang!” a ci hi. A pa in a nasempa kiangah, “A nu kiangah, va pua in,” a ci hi.
  </para>
  <para style="p">
    <verse number="20" style="v"/>Amah in domin a nu kiangah a paipih ciangin a ang sungah sun dong naupang tu a, tua ciangin si hi.
  </para>
  <para style="p">
    <verse number="21" style="v"/>Tua ciangin tua nu paito-in Pasian’ mipa’ lupna tungah amah koih a, amah kong khaknelhin paikhia hi.
  </para>
  <para style="p">
    <verse number="22" style="v"/>Tua ciangin amah in a pasal samin, “Manlang takin Pasian’ mipa kiangah pai-in kong ciahkik theih nadingin nasemte khat leh late khat hong puak in,” a ci hi.
  </para>
  <para style="p">
    <verse number="23" style="v"/>Tua ciangin amah in, “Bang hangin tu ni-in ama kiangah pai ding na hi hiam? Kha det ni ahi a, sabbath ni ahi zongin hilo hi,” a ci hi. Amah in, “Hong hoih na ding hi,” a ci hi.
  </para>
  <para style="p">
    <verse number="24" style="v"/>Tua ciangin amah in la van vawhin a nasempa kiangah, “Gan nawh in; kong gen kei nak leh kei adingin a pai khiamsak kei in,” a ci hi.
  </para>
  <para style="p">
    <verse number="25" style="v"/>Tua ahih ciangin amah dingkhia a, Karmel Mual-a Pasian’ mipa kiangah pai hi. Pasian’ mipa in amah hong pai a muh ciangin a nasempa Gehazi kiangah, “En in, gal-ah Shunem nu hong pai hi;
  </para>
  <para style="p">
    <verse number="26" style="v"/>amah dawn dingin thakhatin va tai in la, ama kiangah, “Na dam hiam? na pasal a dam hiam? Naupang a dam hiam?” va ci in, a ci hi. Tua ciangin tua nu in, “Hoih hi,” a ci hi.
  </para>
  <para style="p">
    <verse number="27" style="v"/>Tua ciangin Pasian’ mipa kiang mual tungah tua nu a tun’ ciangin tua nu in ama khe len hi. Tua ciangin amah a sawnkhia dingin Gehazi hong pai hi. Ahih hangin Pasian’ mipa in, “Amah tuaci omsak in, bang hang hiam cih leh amah nakpi takin lungkham hi; Topa in kei tungah a thu iim a, kei kiangah hong gen lo hi,” a ci hi.
  </para>
  <para style="p">
    <verse number="28" style="v"/>Tua ciangin tua nu in, “Ka topa’ tung pan tapa hong ngen ka hi hiam? Kei hong khem kei in, hong ci hilo ka hi hiam?” a ci hi.
  </para>
  <para style="p">
    <verse number="29" style="v"/>Amah in Gehazi kiangah, “Na kawnggak gak in la, na khutah ka ciangkhut tawi-in pai in. Mi khatpeuh tawh na kituah leh amah hopih kei in; mi khatpeuh in nang hong hopih leh dawng kei in; tua ciangin naupang’ mai tungah ka ciangkhut va nga in,” a ci hi.
  </para>
  <para style="p">
    <verse number="30" style="v"/>Tua ciangin naupang’ nu in, “Topa a nuntak bang, leh nang mahmah na nuntak mah bangin, nang kong nusia kei ding hi,” a ci hi. Tua ahih ciangin amah ding-in tua nu zui hi.
  </para>
  <para style="p">
    <verse number="31" style="v"/>Gehazi na ma paisuakin naupang’ mai tungah a ciangkhut nga a, ahih hangin awging ahi a, nuntakna lim ahi zongin om lo hi. Tua ahih ciangin amah a dawn dingin hong kileh kik a, ama kiangah, “Naupang khanglo nai lo hi,” a ci hi.
  </para>
  <para style="p">
    <verse number="32" style="v"/>Inn sungah Elisha hong tun’ ciangin amah in a lupna tungah a si-in a lum naupang mu hi.
  </para>
  <para style="p">
    <verse number="33" style="v"/>Tua ahih ciangin amah lutin amaute nih kong kikhaknelhin, tua ciangin Topa tungah thungen hi.
  </para>
  <para style="p">
    <verse number="34" style="v"/>Tua ciangin amah paito-in naupang’ tungah bok a, ama kam tungah ama kam koihin, ama mitte tungah ama mitte omsak a, ama khutte tungah ama khutte omsak hi; tua ciangin ama tungah amah kikhuang a, naupang a ci hong lum hi.
  </para>
  <para style="p">
    <verse number="35" style="v"/>Tua ciangin amah dingto kikin inn sungah khatvei vak kawikawi a, tua ciangin paito-in ama tungah kikhuang hi; naupang sagih vei hetchiai-in a mit hak hi.
  </para>
  <para style="p">
    <verse number="36" style="v"/>Tua ciangin amah in Gehazi samin, “Hih Shunem numei sam in,” a ci hi. Tua ahih ciangin amah in tua nu sam hi. Tua nu ama kiangah hong pai ciangin amah in, “Na tapa la in,” a ci hi.
  </para>
  <para style="p">
    <verse number="37" style="v"/>Tua nu hong pai-in ama khe-ah pukin lei lakah kun hi; tua ciangin a tapa la-in paikhia hi.
  </para>
  <para style="p">
    <verse number="38" style="v"/>Tua ciangin tua gam sungah kialpi a tun’ lai takin Gilgal ah Elisha hong paikik hi. Kamsangte ama mai-ah a tut lai takin amah in a nasemte kiangah, “Beel lianpi suang in la, kamsangte’ ading meh huan in,” a ci hi.
  </para>
  <para style="p">
    <verse number="39" style="v"/>Amaute khat meh zong dingin gamlakah pai a, vatak-um gui khat mu-in tua tung panin a ang dimin umgah lo a, tuate bang hiam cih thei lopi-in hong pai-in meh beel sungah at nen hi.
  </para>
  <para style="p">
    <verse number="40" style="v"/>Tua ciangin amaute in mite’ nek dingin hong thukkhia uh hi. Ahih hangin amaute in meh a nek lai takun, amaute kiko-in, “Pasian’ mipa aw, an sungah gu om!” a ci uh hi. Amaute in ne thei lo uh hi.
  </para>
  <para style="p">
    <verse number="41" style="v"/>Amah in, “Tua ahih leh a an tawm hong la un,” a ci hi. Tua ciangin amah in beel sungah tua an lawn a, “Amaute in a nek theih nadingin mite’ adingin thukkhia un,” a ci hi. Tua ciangin bangmah ci nawn lo hi.
  </para>
  <para style="p">
    <verse number="42" style="v"/>Mi khat Baalshalishah panin hong pai-in Pasian’ mipa kiangah anpal anlum, mangbuhham lum sawmnih, leh anvui athak a van sungah hong pua hi. Tua ciangin Elisha in, “Amaute in a nek thei nadingun kamsangte tungah pia in,” a ci hi.
  </para>
  <para style="p">
    <verse number="43" style="v"/>Ahih hangin a nasempa in, “Mihing zakhatte’ mai-ah keimah in hih bangci lui theih ding ka hi hiam?” a ci hi. Tua ahih ciangin amah in, “Amaute in a nek theih nadingun mite tungah tuate pia in, bang hang hiam cih leh Topa in, ‘Amaute in ne-in khamval ding uh hi,’ ci hi,” a ci kik hi.
  </para>
  <para style="p">
    <verse number="44" style="v"/>Tua ahih ciangin amah in amaute mai-ah tua an lui hi. Tua ciangin amaute in ne uh a, Topa’ kamgen bangin pawlkhat val lai hi.
  </para>
  <chapter number="5" style="c"/>
  <para style="p">
    <verse number="1" style="v"/>Siria kumpipa’ galkap a uk Na-aman in a topa tawh milian khat hi-in maipha lianpi a ngah mi ahi hi; bang hang hiam cih leh Topa in ama hangin Siria mite gualzawhna pia hi. Amah in a thahat a vanglian khat hi a, ahih hangin amah in a phak ahi hi.
  </para>
  <para style="p">
    <verse number="2" style="v"/>Tu-in Siria mite in a galsimna khat uhah Israel panin numeino khat ciahpih uh a, tua nu in Na-aman’ zi na sem hi.
  </para>
  <para style="p">
    <verse number="3" style="v"/>Amah in a tonu kiangah, “Samaria ah a om kamsangpa tawh ka topa a omkhawm hi leh! Amah in a phakna damsak ding hi,” a ci hi.
  </para>
  <para style="p">
    <verse number="4" style="v"/>Tua ahih ciangin Na-aman sungtumin a topa kiangah, “Tua bang tua bangin Israel gam numeino in thu gen hi,” ci-in gen hi.
  </para>
  <para style="p">
    <verse number="5" style="v"/>Tua ciangin Siria kumpipa in, “Tu-in pai in, Israel kumpipa kiangah lai khat ka khak ding hi,” a ci hi. Tua ahih ciangin amah pai-in ngun talen sawm, kham shekel tulguk, leh pawi puan sawm keng hi.
  </para>
  <para style="p">
    <verse number="6" style="v"/>Amah in Israel kumpipa tungah laikhak keng a, tua sungah, “Hih laikhak na ngah ciangin, ama phakna na damsak theih nadingin ka nasempa Na-aman nang kiangah kong sawlna thu thei in,” a ci hi.
  </para>
  <para style="p">
    <verse number="7" style="v"/>Israel kumpipa in a laikhak a sim ciangin amah in a puante balkekin, “Mi khat a phakna damsak dingin hih mipa in kei tungah hih thu hong puak nadingin a that ding leh a nungtasak dingin keimah in Pasian ka hi hiam? Ngaihsun dih un la, kei tawh kitot nading a zon’na thei un,” a ci hi.
  </para>
  <para style="p">
    <verse number="8" style="v"/>Ahih hangin Israel kumpipa in a puante a balkekna thu Pasian’ mipa Elisha in a zak ciangin, amah in kumpipa kiangah mi sawlin, “Bang hangin na puante balkek na hi hiam? Israel sungah kamsang khat a omna thu amah in a theih nadingin tu-in kei kiangah amah hong paisak in,” ci sak hi.
  </para>
  <para style="p">
    <verse number="9" style="v"/>Tua ahih ciangin sakolte leh a leengte tawh Na-aman hong pai-in Elisha’ kongah khawl hi.
  </para>
  <para style="p">
    <verse number="10" style="v"/>Tua ciangin Elisha in ama kiangah kamtai khat sawlin, “Pai in la, Jordan sungah sagih vei kisil in, tua ciangin nangma ci-le-sa a ngei hong bang kikin nang na siang ding hi,” ci sak hi.
  </para>
  <para style="p">
    <verse number="11" style="v"/>Ahih hangin Na-aman heh a, paikhia-in, “En in, amah kei kiangah hong paikhia-in, hong ding-in, a Pasian a Topa’ min loin, a natna mun tungah a khut vanin, mi phakpa damsak taktak ding hi, ci-in ka ngaihsun hi.
  </para>
  <para style="p">
    <verse number="12" style="v"/>Israel tui khempeuhte sangin Damakas gunte ahi Abana leh Farpar hoihzaw hilo ahi hiam? Tuate sungah kisilin siang thei lo ding ka hi hiam?” a ci hi. Tua ahih ciangin amah kihei-in a hehsa-in paikhia hi.
  </para>
  <para style="p">
    <verse number="13" style="v"/>Ahih hangin a nasemte a nai-ah hong pai-in ama kiangah, “Ka pa aw, kamsangpa in na lian khat hih dingin hong sawl leh hih ding hilo na hi hiam? Tua ahih ciangin amah in nang kiangah, ‘Kisil in la, siang in,’ hong cih ciangin na hih zawk ding bangzah ta-in kilawm hilo ahi hiam?” a ci uh hi.
  </para>
  <para style="p">
    <verse number="14" style="v"/>Tua ahih ciangin Pasian’ mipa kamgen bangin amah paisukin Jordan sungah sagih vei kidiah hi; tua ciangin a ci-le-sa naupangno’ ci-le-sa bangin a ngei bang kikin amah siang hi.
  </para>
  <para style="p">
    <verse number="15" style="v"/>Tua ciangin Pasian’ mipa kiangah amah leh a pawlte khempeuh kileh kikin amah hong pai-in ama mai-ah ding hi; tua ciangin amah in, “En in, leitung khempeuhah Pasian om loin, Israel sungah om hi, ci-in ka thei hi; tua ahih ciangin tu-in na nasempa tung panin letsong khat hong sang in,” a ci hi.
  </para>
  <para style="p">
    <verse number="16" style="v"/>Ahih hangin amah in, “A na ka sep Topa in a nungta ahih mah bangin, bangmah kong sang kei ding hi,” a ci hi. Tua ciangin amah in a lak nading kunh teitei a, ahih hangin amah in nial hi.
  </para>
  <para style="p">
    <verse number="17" style="v"/>Tua ciangin Na-aman in, “Tua ahih kei leh, kong thuum hi, na nasempa’ tungah la-sakol nih puak khop leitang hong pia in; bang hang hiam cih leh tu-a kipanin na nasempa in meihal biakna ahi a, biak piakna ahi zongin pasian khat peuhpeuh tungah pia loin Topa tungah ka pia ding hi.
  </para>
  <para style="p">
    <verse number="18" style="v"/>Ahi zongin hih thu-ah Topa in na nasempa a mawhna hong maisak hen: ka topa Rimmon inn sungah a bia dingin pai-in ka ban tungah kingam a, Rimmon inn sungah kei ka kun ciangin, hih thu-ah Topa in na nasempa hong maisak hen,” a ci hi.
  </para>
  <para style="p">
    <verse number="19" style="v"/>Amah in ama kiangah, “Nuam takin pai in,” a ci hi. Ahih hangin ama kiang panin Na-aman tom khat a paikhit ciangin,
  </para>
  <para style="p">
    <verse number="20" style="v"/>Pasian’ mipa Elisha’ nasem Gehazi in, “En un, ama tung panin ama hong puak san’ lohna tawh ka topa in Siria mi hih Na-aman khah hi. Topa in a nungta ahih mah bangin, ama nungah kei tai-in ama tung panin na khat peuhpeuh ka ngah ding hi,” a ci hi.
  </para>
  <para style="p">
    <verse number="21" style="v"/>Tua ahih ciangin Gehazi in Na-aman nung delh hi. Tua ciangin ama nungah mi khat hong taina Na-aman in a muh ciangin amah dawn dingin a leeng panin kum a, “Thu a hoih kim hiam?” a ci hi.
  </para>
  <para style="p">
    <verse number="22" style="v"/>Tua ciangin amah in, “A vekpi-in hoih hi. Ka topa in, ‘Kamsangte nih Efraim mualtung gam panin kei kiangah tu mahmahin hong tung hi; kong thum hi, amaute tungah ngun talen khat leh pawi puan nih pia in,’ a ci dingin hong sawl hi,” a ci hi.
  </para>
  <para style="p">
    <verse number="23" style="v"/>Tua ciangin Na-aman in, “Talen nih hong sang nuam hoh in,” a ci hi. Tua ciangin amah in a san’ ding kunh a, ngun talen nih ip nihin henin pawi puan nih tawh, a nasem nihte tungah guan hi; tua ciangin amaute in Gehazi’ mai-ah tuate pua uh hi.
  </para>
  <para style="p">
    <verse number="24" style="v"/>Tua ciangin mual tungah amah a tun’ ciangin amah in amaute’ tung panin tuate la-in inn sungah koih hi; tua ciangin mite sawl khia a, amaute kihem uh hi.
  </para>
  <para style="p">
    <verse number="25" style="v"/>Amah sungtumin a topa mai-ah ding a, tua ciangin Elisha in ama kiangah, “Gehazi aw, koi-ah pai na hi hiam?” a ci hi. Tua ciangin amah in, “Na nasempa koimah pai lo hi,” a ci hi.
  </para>
  <para style="p">
    <verse number="26" style="v"/>Ahih hangin amah in ama kiangah, “Nangmah dawn dingin a leeng tung panin mipa a kihei lai takin nang tawh ka kha omkhawm hilo ahi hiam? Sum leh puante, oliv huante leh leenggui lote, tuute leh bawngtalte, nasem numeite leh nasem pasalte san’ ding hun ahi hiam?
  </para>
  <para style="p">
    <verse number="27" style="v"/>Tua ahih ciangin nangma tung leh na suan-le-khakte tungah Na-aman’ phakna hong belh tawntung ta hen,” a ci hi. Tua ahih ciangin Gehazi ama omna panin vuk bangin kaangin a phakin paikhia hi.
  </para>
  <chapter number="6" style="c"/>
  <para style="p">
    <verse number="1" style="v"/>Tu-in kamsangte khat in Elisha kiangah, “Thei in, nangma ukna nuai-a ka ten’na mun uh kote’ adingin neu lua hi.
  </para>
  <para style="p">
    <verse number="2" style="v"/>Kote Jordan ah hong paisakin kote in singluang khat ciat la-in ka ten’ nading uh mun khat ko hong bawlsak in,” a ci uh hi. Tua ciangin amah in dawngin, “Pai un,” a ci hi.
  </para>
  <para style="p">
    <verse number="3" style="v"/>Tua ciangin amaute khat in, “Na nasemte tawh kuan khawm ding hong ut in,” a ci hi. Amah in dawngin, “Kong kuan ding hi,” a ci hi.
  </para>
  <para style="p">
    <verse number="4" style="v"/>Tua ahih ciangin amaute tawh amah kuan hi. Amaute Jordan a tun’ uh ciangin amaute in sing phuk uh hi.
  </para>
  <para style="p">
    <verse number="5" style="v"/>Ahih hangin khat in singluang a tan lai takin a heitang tui sungah kia hi; tua ciangin amah kiko-in, “Ala, ka topa! A kikawm hi ve’n,” a ci hi.
  </para>
  <para style="p">
    <verse number="6" style="v"/>Tua ciangin Pasian’ mipa in, “Koi lai-ah kia ahi hiam?” a ci hi. Amah in a mun ama kiangah a lah ciangin amah in ciangkang khat khiakin tua munah lawn a, a sik laamsak hi.
  </para>
  <para style="p">
    <verse number="7" style="v"/>Tua ciangin amah in, “Lato in,” a ci hi. Tua ahih ciangin amah in a khut zanin la hi.
  </para>
  <para style="p">
    <verse number="8" style="v"/>Khat vei Siria kumpipa in Israel do a, amah in a nasemte tawh thu kikumin, “Tua mun tua mun in i pan’mun hi ding hi,” a ci hi.
  </para>
  <para style="p">
    <verse number="9" style="v"/>Ahih hangin Pasian’ mipa in Israel kumpipa tungah thu puak a, “Siriate in hong buksim uh ahih manin hih mun na nawk khak loh nadingin kingaihsun in,” a ci hi.
  </para>
  <para style="p">
    <verse number="10" style="v"/>Tua ciangin Israel kumpipa in Pasian’ mipa in a genna munah sawl hi. Tua bangin amah in amah hilhkhol zel a, tua ahih manin amahmah khatvei ahih kei leh nihvei sangin a tam veizaw kihonkhia hi.
  </para>
  <para style="p">
    <verse number="11" style="v"/>Tua ciangin hih thu hangin Siria kumpipa nakpi takin patau hi; amah in a nasemte samin amaute kiangah, “Eite sung panin Israel kumpipa lamah a pangsim mipa hong gen lo ding na hi uh hiam?” a ci hi.
  </para>
  <para style="p">
    <verse number="12" style="v"/>Tua ciangin a nasemte khat in, “Kuamah om lo hi, ka topa, kumpipa aw; ahih hangin Israel sungah kamsang ahi Elisha in na lupna inndei sunga na thugente Israel kumpipa tungah gen hi,” a ci hi.
  </para>
  <para style="p">
    <verse number="13" style="v"/>Tua ciangin amah in, “Keimah in sawlin amah ka mat theih nadingin pai in la, amah a omna mun va thei in,” a ci hi. Ama kiangah, “En in, amah Dothan ah om hi,” ci-in kigen hi.
  </para>
  <para style="p">
    <verse number="14" style="v"/>Tua ahih ciangin amah in sakolte leh leengte leh galkap hon lianpi khat tua lai-ah sawl hi; amaute zanin hong pai-in khuapi umcih uh hi.
  </para>
  <para style="p">
    <verse number="15" style="v"/>Pasian’ mipa’ nasempa zingsangin tho baihin a paikhiat ciangin en in, khuapi kimkotah sakolte leh leengte tawh galkap na om hi. Tua ciangin nasempa in, “Ala, ka topa! Bang cih ding ihi hiam?” a ci hi.
  </para>
  <para style="p">
    <verse number="16" style="v"/>Amah in, “Kihta kei in; bang hang hiam cih leh amaute tawh a omte sangin eite tawh a omte tamzaw hi,” a ci hi.
  </para>
  <para style="p">
    <verse number="17" style="v"/>Tua ciangin Elisha in thungenin, “Topa aw, kong thum hi, amah in a muh theih nadingin a mitte hon’sak in,” a ci hi. Tua ahih ciangin Topa in tangvalpa’ mitte hon’sak a, tua ciangin amah in mu hi; en in, Elisha’ kimkot mual tung in sakolte leh mei leengte tawh kidim hi.
  </para>
  <para style="p">
    <verse number="18" style="v"/>Amah do dingin Siriate hong paisuk ciangin Elisha in Topa kiangah thungenin, “Hih mite mittawtna tawh vatgawp in, kong thum hi,” a ci hi. Tua ahih ciangin Elisha’ thungetna bangin amah in mittawtna tawh amaute vatgawp hi.
  </para>
  <para style="p">
    <verse number="19" style="v"/>Tua ciangin Elisha in amaute kiangah, “Hih in a lampi hi lo a, hih in a khuapi hi lo hi; kei hong zui un, na zon’ uh mipa kiangah note kong paipih ding hi,” a ci hi. Tua ciangin amah in Samaria ah amaute paipih hi.
  </para>
  <para style="p">
    <verse number="20" style="v"/>Amaute Samaria ah a lut phetin Elisha in, “Topa aw, amaute in a muh theih nadingun hih mite’ mitte hon’sak in,” a ci hi. Tua ahih ciangin Topa in amau’ mitte hon’sak a, tua ciangin amaute in mu uh hi; en in, Samaria laizangah amaute om uh hi.
  </para>
  <para style="p">
    <verse number="21" style="v"/>Israel kumpipa in amaute a muh ciangin amah in Elisha kiangah, “Ka pa aw, amaute ka that ding hiam? Amaute ka that ding hiam?” a ci hi.
  </para>
  <para style="p">
    <verse number="22" style="v"/>Amah in dawngin, “Amaute na that kei ding hi. Na namsau leh na thal tawh loin galmatin na laksate that ding na hi hiam? Amaute in ne-in dawnin a topa uh kiangah a ciah theih nadingun amaute mai-ah an leh tui lui in,” a ci hi.
  </para>
  <para style="p">
    <verse number="23" style="v"/>Tua ahih ciangin amah in amaute adingin pawi lianpi khat bawl hi; amaute in ne-in a dawn khit uh ciangin amah in amaute sawlkhia a, tua ciangin a topa uh kiangah amaute ciah uh hi. Tua ciangin Israel gam a sim dingin Siriate hong pai nawn lo hi.
  </para>
  <para style="p">
    <verse number="24" style="v"/>Tua khit ciangin Siria kumpipa Benhadad in a galkap buppi khawmin paito a, Samaria umcih hi.
  </para>
  <para style="p">
    <verse number="25" style="v"/>Amaute in a um cih lai takin, la lutang khat ngun shekel sawmgiat, leh gam lo-uih bul hai khat ngun shekel nga-in a kizuak dongin Samaria ah kialpi lianpi tung hi.
  </para>
  <para style="p">
    <verse number="26" style="v"/>Tu-in Israel kumpipa kulh zangah a pai lai takin numei khat ama tungah kiko-in, “Hong huh in, ka topa, Aw kumpipa!” a ci hi.
  </para>
  <para style="p">
    <verse number="27" style="v"/>Tua ciangin amah in, “Topa in nang hong huh kei leh koi lai pan nang hong huh ding ka hi hiam? Ancilna phual pan ahih kei leh leenggah sukna pan hi ding ahi hiam?” a ci hi.
  </para>
  <para style="p">
    <verse number="28" style="v"/>Tua ciangin kumpipa in tua nu dongin, “Na lungkhamna bang ahi hiam?” a ci hi. Amah in dawngin, “Hih numei in kei kiangah, ‘Tu ni-in amah i nek theih nadingin na tapa hong pia in, zing ciangin keima tapa i ne ding hi,’ hong ci hi.
  </para>
  <para style="p">
    <verse number="29" style="v"/>Tua ahih ciangin kote in ka tapa huanin amah ka ne uh hi. A zing ciangin keimah in ama kiangah, ‘Amah i nek theih nadingin na tapa hong pia in,’ ka ci hi; ahih hangin tua nu in a tapa na seel hi,” a ci hi.
  </para>
  <para style="p">
    <verse number="30" style="v"/>Kumpipa in numeinu’ thugente a zak ciangin ama puante balkek hi—tu-in amah kulh zangah pai hi—mite khuadak uh a, en in, amah in puanhampi a sung lamah silh hi—
  </para>
  <para style="p">
    <verse number="31" style="v"/>tua ciangin amah in, “Tu ni-in Shafat’ tapa Elisha’ lutang a liangko tungah a om lai taak leh Pasian in kei hong dawm kei ta hen,” a ci hi.
  </para>
  <para style="p">
    <verse number="32" style="v"/>Elisha a inn sungah tu a, upate amah tawh tukhawm uh hi. Tu-in kumpipa in ama omna panin mi khat sawlkhia hi; ahih hangin kamtaipa a tun’ ma-in Elisha in upate kiangah, “Hih mi thatpa in ka lutang a tankhia dingin hong sawlna na mu uh hiam? En un, kamtaipa hong tun’ ciangin kong khak un la, ama lang khatah khauh takin kongkhak lencip un. Ama nungah a topa’ kheging hong kiza hilo ahi hiam?” a ci hi.
  </para>
  <para style="p">
    <verse number="33" style="v"/>Amaute tawh amah a kiho lai takin ama kiangah kumpipa hong paisukin, “Hih lungkhamna Topa’ kiang pan ahi hi! Bang hangin Topa ngak lai ding ka hi hiam?” a ci hi.
  </para>
  <chapter number="7" style="c"/>
  <para style="p">
    <verse number="1" style="v"/>Ahih hangin Elisha in, “Topa’ thu za in: Topa in hih bangin ci hi. Zing ciang tu bang hunin Samaria kulh kongpi ah annel lawh khat shekel khatin kizuak ding a, mangbuhham lawh nih ciangin shekel khatin kizuak ding hi,” a ci hi.
  </para>
  <para style="p">
    <verse number="2" style="v"/>Tua ciangin a ban tungah kumpipa a kingapna galkap ukpa in Pasian’ mipa kiangah, “Topa mahmah in vantungah kongvangneute hong bawl leh zong, hih bang thu hi thei ding ahi hiam?” a ci hi. Ahih hangin amah in, “Nangma mit mahmah tawh hih thu na mu ding a, ahih hangin nang in na ne kha kei ding hi,” a ci hi.
  </para>
  <para style="p">
    <verse number="3" style="v"/>Tu-in kulh kongpi lutna ah a phak mi li om hi; amaute khat leh khat in, “I sih dongin bang hangin hih lai-ah tu ding i hi hiam?
  </para>
  <para style="p">
    <verse number="4" style="v"/>Eite in, ‘Khuapi sungah lut ni,’ ci lehang, khuapi sungah kialpi om a, tua lai-ah eite i si ding hi; hih lai-ah tu lehang eite i si veve ding hi. Tua ahih ciangin tu-in hong pai-un, Siriate’ phualah va pai ni; amaute in eite hong khawi leh eite i nungta ding a, ahih hangin amaute in eite hong thah leh zong a si veve ding mah i hi lel hi,” kici uh hi.
  </para>
  <para style="p">
    <verse number="5" style="v"/>Tua ahih ciangin amaute Siriate phual ah a pai dingin phalvak tungin tho uh hi; ahih hangin amaute Siriate’ phual a nawl a tun’ uh ciangin en in, tua lai-ah kuamah na om lo hi.
  </para>
  <para style="p">
    <verse number="6" style="v"/>Bang hang hiam cih leh Topa in leengte, leh sakolte, galkap hon lianpi khatte’ ging Siria galkapte zasak a, tua ahih ciangin amaute khat leh khat in, “En un, Israel kumpipa in eite hong hih dingin Hit kumpite leh Izipt kumpite cial hi,” kici uh hi.
  </para>
  <para style="p">
    <verse number="7" style="v"/>Tua ahih ciangin amaute phalvak tungin tai-in a puanbukte, a sakolte, leh a late uh nusia uh a, a phual uh a tuaci bang mahin nusia-in a suahtak nadingun tai uh hi.
  </para>
  <para style="p">
    <verse number="8" style="v"/>Giahphual nawlah hih a phakte hong tun’ uh ciangin puanbuk khat sungah amaute lutin ne-in dawn uh a, amaute in ngun leh kham leh puan puakhia-in pai-in tuate seel uh hi; tua ciangin amaute hong paikikin puanbuk dang khatah lut uh a, tua panin vante puakhia-in pai-in tuate seel leuleu uh hi.
  </para>
  <para style="p">
    <verse number="9" style="v"/>Tua ciangin amaute khat leh khat in, “A manin i gamta kei hi. Tu ni-in thuthak a hoih i theih ni ahi hi; eite pau loin zingsang khuavak dong ngak lehang daantahna i thuak ding hi; tua ahih ciangin tu-in hong pai un, eite pai-in kumpipa’ innkuante kiangah gen ni,” ki-ci uh hi.
  </para>
  <para style="p">
    <verse number="10" style="v"/>Tua ahih ciangin amaute hong pai-in kulh kongpi cingte samin amaute kiangah, “Kote in Siriate’ phualah ka va tung uh a, en in, tua lai-ah kuamah kimu lo, bangmah kiza lo, bangmah om lo, ahih hangin sakolte kikhihin, late kikhihin, puanbukte a om bang bangin om hi,” ci-in gen uh hi.
  </para>
  <para style="p">
    <verse number="11" style="v"/>Tua ciangin kulh kongpi cingte in thu zasak uh a, kumpipa’ innkuante sungah hih thu kigen hi.
  </para>
  <para style="p">
    <verse number="12" style="v"/>Tua ciangin kumpipa zanin tho-in a nasemte kiangah, “Siriate in eite’ lang khatah a vaihawmna kong gen ding hi. Eite i kialna amaute in thei uh hi; tua ahih ciangin amaute gamlakah a bu dingin a phual panun paikhia uh a, ‘Khuapi sung panin amaute a paikhiat uh ciangin amaute a hingin manin khuapi sungah i lut ding hi,’ ci-in ngaihsun uh hi,” a ci hi.
  </para>
  <para style="p">
    <verse number="13" style="v"/>Tua ciangin a nasemte khat in, “Mi pawl khat sakol a om laite sung panin nga paipih sak ni, hih lai-ah a om laite pen a sisa Israel mi honpi bup tawh a kibang lel ihihna i thei hi; amaute sawlin en dih ni,” a ci hi.
  </para>
  <para style="p">
    <verse number="14" style="v"/>Tua ahih ciangin amaute in sakol tung tuang mi nih la a, kumpipa in Siria galkapte nungah amaute sawl a, “Pai-in va thei un,” a ci hi.
  </para>
  <para style="p">
    <verse number="15" style="v"/>Tua ahih ciangin amaute Jordan ciang dong va pai uh hi; en in, lampi khempeuh Siriate in nawhsa-in a paihkhiat uh puante leh nate tawh paak zeizai hi. Tua ciangin kamtaite hong kikin kumpipa kiangah gen uh hi.
  </para>
  <para style="p">
    <verse number="16" style="v"/>Tua ciangin mite paikhia uh a, Siriate’ phual luh uh hi. Tua ahih ciangin Topa’ gensa bangin annel lawh khat shekel khatin kizuakin, mangbuhham lawh nih ciangin shekel khatin kizuak hi.
  </para>
  <para style="p">
    <verse number="17" style="v"/>Tu-in kumpipa in a khut tungah a kingapnapa ahi a ukpa pen kulh kongpi ukin seh hi; tua ciangin mite in kulh kongpi ah ama tung sikin pai uh a, ama kiangah kumpipa a paisuk lai takin Pasian’ mipa’ gensa bangin amah si hi.
  </para>
  <para style="p">
    <verse number="18" style="v"/>Bang hang hiam cih leh Pasian’ mipa in kumpipa kiangah, “Zing ciang tu bang hunin Samaria kulh kongpi ah mangbuhham lawh nih ciangin shekel khatin kizuak ding a, annel lawh khat ciangin shekel khatin kizuak ding hi,” a cih ciangin,
  </para>
  <para style="p">
    <verse number="19" style="v"/>galkap ukpa in Pasian’ mipa dawngin, “Topa mahmah in vantungah kongvangneute hong bawl leh zong, hih bang thu hi thei ding ahi hiam?” a ci hi. Tua ciangin amah in, “Nangma mit mahmah tawh hih thu na mu ding a, ahih hangin nang in na ne kei ding hi,” a ci hi.
  </para>
  <para style="p">
    <verse number="20" style="v"/>Mite in kulh kongpi ah ama tung sikin pai-in amah si ahih manin ama tungah tua bangin piang hi.
  </para>
  <chapter number="8" style="c"/>
  <para style="p">
    <verse number="1" style="v"/>Tu-in Elisha in a tapa a nuntakna a hin’ kiksak numei kiangah, “Ding in, na innkuan tawh kihemkhia in la, na hih theihna peuhpeuh ah peem in; bang hang hiam cih leh Topa in kialpi khat tungsak a, gam sungah tua kialpi kum sagih sung hong tung ding hi,” ci khin zo hi.
  </para>
  <para style="p">
    <verse number="2" style="v"/>Tua ahih ciangin numei ding-in Pasian’ mipa’ thugen bangin gamta hi; tua nu a innkuan tawh pai-in Filistiate gamah kum sagih sung peem hi.
  </para>
  <para style="p">
    <verse number="3" style="v"/>Kum sagih a cin’ khit, Filistiate gam panin numei hong ciahkik ciangin, kumpipa kiangah a inn leh a leitang a ngen dingin paikhia hi.
  </para>
  <para style="p">
    <verse number="4" style="v"/>Tu-in Pasian’ mipa’ nasem Gehazi tawh kumpipa kiho-in, “Elisha’ sepna na lian khempeuh hong gen in,” a ci hi.
  </para>
  <para style="p">
    <verse number="5" style="v"/>Tu-in amah in Elisha in a sisa a hin’sakna thu kumpipa kiangah a gen lai takin, en in, a tapa a hin’ kiksak numei in kumpipa kiangah a inn leh a leitang hong ngen hi. Tua ciangin Gehazi in, “Ka topa, Kumpipa aw, hih lai-ah a numei om a, Elisha in a nuntakna a hin’ kiksak a tapa hih lai-ah om hi,” a ci hi.
  </para>
  <para style="p">
    <verse number="6" style="v"/>Kumpipa in numei kiangah a dot ciangin tua nu in ama kiangah gen hi. Tua ahih ciangin kumpipa in a uliante khat sawlin, “Leitang a nusiat ni-a kipan tu hun dong lo pana a piang khempeuh tawh ama’ aa ahi khempeuh piakik in,” a ci hi.
  </para>
  <para style="p">
    <verse number="7" style="v"/>Tu-in Damaskas ah Elisha hong pai hi. Siria kumpipa Benhadad a ci na hi; ama kiangah, “Hih lai-ah Pasian’ mipa hong pai hi,” ci-in a kigen ciangin,
  </para>
  <para style="p">
    <verse number="8" style="v"/>kumpipa in ama nuai-a ulian Hazael kiangah, “Letsong khat kengin Pasian’ mipa dawn dingin pai in la, ama tung tawnin Topa thu va dong in la, ‘Hih natna panin ka damkik zo ding hiam?’ ci in,” a ci hi.
  </para>
  <para style="p">
    <verse number="9" style="v"/>Tua ahih ciangin amah dawn dingin Hazael pai a, Damaskas a, na hoih namkim kalaoh puak sawmli letsong a keng hi. Amah hong tungin ama mai-ah a din’ ciangin amah in, “Siria kumpipa na tapa Benhadad in nang kiangah kei hong sawlin, ‘Hih natna panin ka damkik zo ding hiam?’ ci hi,” a ci hi.
  </para>
  <para style="p">
    <verse number="10" style="v"/>Tua ciangin Elisha in ama kiangah, “Pai in, ama kiangah gen in, ‘Na damkik taktak ding hi,’ ci in; ahih hangin Topa in amah a sih taktak ding kei kiangah hong lakkhin hi,” a ci hi.
  </para>
  <para style="p">
    <verse number="11" style="v"/>Tua ciangin amah a maizum dongin a etna mun mah en denin Hazael sal gega hi. Tua ciangin Pasian’ mipa kap hi.
  </para>
  <para style="p">
    <verse number="12" style="v"/>Tua ciangin Hazael in, “Bang hangin ka topa kap na hi hiam?” a ci hi. Amah in dawngin, “Bang hang hiam cih leh Israel mite tungah nangmah in na bawl ding siatna ka thei hi; nangmah in amau’ mun muanhuainate mei tawh na hal ding a, namsau tawh amau’ tangvalte thatin, amau’ naupang neute lei na den’ khap nading a, naupaai amau’ numeite na phelkham ding hi,” a ci hi.
  </para>
  <para style="p">
    <verse number="13" style="v"/>Tua ciangin Hazael in, “Ui a hi lel na nasempa in hih na lian a hih nadingin bang ahi hiam?” a ci hi. Elisha in dawngin, “Nangmah in Siria tungah kumpi na hih ding thu Topa in kei tungah hong lakkhin zo hi,” a ci hi.
  </para>
  <para style="p">
    <verse number="14" style="v"/>Tua ciangin Elisha kiang panin amah kihem khia a, ama kiangah, “Elisha in nang kiangah bang hong ci ahi hiam?” a na ci a topa kiangah va tung hi. Tua ciangin amah in dawngin, “Amah in kei kiangah nang na damkik taktak nading thu hong gen hi,” a ci hi.
  </para>
  <para style="p">
    <verse number="15" style="v"/>Ahih hangin amah in a zing ciangin delhphahpuan khat la-in tui sungah tua puan diah a, tua puan kawt tawh kumpipa’ maitang tuamcipin si sak hi. Tua ciangin ama tangin Hazael kumpi suak hi.
  </para>
  <para style="p">
    <verse number="16" style="v"/>Israel kumpi, Ahab’ tapa Joram’ kum ngana kumin, Judah kumpi, Jehoshafat’ tapa Jehoram in uk ding kipan hi.
  </para>
  <para style="p">
    <verse number="17" style="v"/>Amah kumpi a suah hunin a kum sawmthum-le-nih pha a, Jerusalem ah kum giat sung uk hi.
  </para>
  <para style="p">
    <verse number="18" style="v"/>Ahab’ tanu in ama zi ahih manin Ahab’ innkuante’ gamtatnasa, Israel kumpite’ lampi mah amah in tawn hi. Amah in Topa muhna ah a sia gamta hi.
  </para>
  <para style="p">
    <verse number="19" style="v"/>Ahi zongin amah in ama tung leh a suante tungah ukna a piak suak ding thuciam khin ahih manin a nasempa David hangin Topa in Judah susia lo hi.
  </para>
  <para style="p">
    <verse number="20" style="v"/>Ama hun sungin Judah ukna panin Edom mite lengkhia-in amau’ ading kumpi khat koih uh hi.
  </para>
  <para style="p">
    <verse number="21" style="v"/>Tua ciangin Jehoram in a leengte khempeuh tawh Zair-ah kuan hi. Tua lai-ah Edom mite in amaute umcih uh a, zanin kipanin amah leh a leeng ukte in amau a umcih Edom mite vatgawp-in innah tai uh hi.
  </para>
  <para style="p">
    <verse number="22" style="v"/>Tua ahih ciangin tu ni dongin Judah ukna panin Edom mite lengkhia hi. Tua ciangin tua hun mahin Libnah lengkhia hi.
  </para>
  <para style="p">
    <verse number="23" style="v"/>Tu-in Jehoram’ gamtatna a om laite leh ama sep khempeuh, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="24" style="v"/>Tua ahih ciangin Jehoram a pate tawh ihmu a, David khuapi sungah a pate tawh kivui hi; tua ciangin ama tangin a tapa Ahaziah in uk hi.
  </para>
  <para style="p">
    <verse number="25" style="v"/>Israel kumpi, Ahab’ tapa Joram’ kum sawm-le-nihna kumin, Judah kumpi, Jehoram’ tapa Ahaziah in uk ding kipan hi.
  </para>
  <para style="p">
    <verse number="26" style="v"/>Ahaziah in uk ding a kipatin kum sawmnih-le-nih pha a, amah in Jerusalem ah kum khat sung uk hi. Ama nu’ min in Athaliah ahi hi; amah in Israel kumpi Omri’ tunu ahi hi.
  </para>
  <para style="p">
    <verse number="27" style="v"/>Amah in zong Ahab’ innkuante’ makpa ahih manin Ahab’ innkuante’ gamtatnasa bangin Topa’ muhna ah a sia gamta a, Ahab’ innkuante’ lampi mah tawn hi.
  </para>
  <para style="p">
    <verse number="28" style="v"/>Siria mite in Joram a na liamsakna mun Ramoth-gilead ah Siria kumpipa Hazael tawh galkido dingin Ahab’ tapa Joram tawh kipawlin amah kuan hi.
  </para>
  <para style="p">
    <verse number="29" style="v"/>Tua ciangin Siria kumpipa Hazael a sim lai takin Siria mite in Ramah ah amah a liamsakna mate Jezre-el ah a kidamsak dingin Kumpi Joram ciahkik hi. Amah a cina ahih manin, Jezre-el ah Ahab tapa Joram a veh dingin Judah kumpi Jehoram’ tapa Ahaziah va paisuk hi.
  </para>
  <chapter number="9" style="c"/>
  <para style="p">
    <verse number="1" style="v"/>Tua ciangin kamsang Elisha in kamsangte’ sung pan khat samin ama kiangah, “Kithawi in la, hih sathau um tawi-in Ramoth-gilead ah va pai in.
  </para>
  <para style="p">
    <verse number="2" style="v"/>Na tun’ ciangin, Nimshi’ tapa Jehoshafat, a tapa Jehu tua lai-ah va zong in; tua ciangin pai-in a lawmte lak panin a paikhiat ding sawl in la, inndei sungnung khat sungah amah paipih in.
  </para>
  <para style="p">
    <verse number="3" style="v"/>Tua ciangin sathau um la-in ama lu tungah sung in la, ‘Topa in hih bangin ci hi, ‘Israel tungah kumpi-in sathau kong nilh hi, ci hi,’ va ci in. Tua ciangin kongkhak hong in la, tai in; zekai kei in,” a ci hi.
  </para>
  <para style="p">
    <verse number="4" style="v"/>Tua ahih ciangin kamsang tangvalpa Ramoth-gilead ah pai hi.
  </para>
  <para style="p">
    <verse number="5" style="v"/>Amah a tun’ ciangin, en in, galkap a ukte in thu kikupna nei uh hi; tua ciangin amah in, “Ukpa aw, nang tungah thugen ding khat ka nei hi,” a ci hi. Tua ciangin Jehu in, “Kote lakah kua tungah nei na hi hiam?” a ci hi. Tua ciangin amah in, “Nangma tung hi, ukpa aw,” a ci hi.
  </para>
  <para style="p">
    <verse number="6" style="v"/>Tua ahih ciangin amah ding-in inn sungah pai hi; tua ciangin tangvalpa in ama lu tungah a sathau sungin, ama kiangah, “Israel Pasian, Topa in hih bangin ci hi, Israel mite’ tung, Topa’ mite tungah kumpi-in nang sathau kong nilh hi.
  </para>
  <para style="p">
    <verse number="7" style="v"/>Kamsang ka nasemte a thahna leh Topa’ nasemte khempeuh a thahna hangin Jezebel tungah phu ka lak theih nadingin na topa Ahab innkuan na satpuk ding hi.
  </para>
  <para style="p">
    <verse number="8" style="v"/>Bang hang hiam cih leh Ahab innkuan sia ding hi; Israel sungah keimah in Ahab’ innkuan panin sal hita leh a suakta hita leh pasal khempeuh ka beisak ding hi.
  </para>
  <para style="p">
    <verse number="9" style="v"/>Tua ciangin keimah in Nebat’ tapa Jeroboam’ innkuan leh Ahijah’ tapa Baasha’ innkuan bangin Ahab’ innkuan ka bawl ding hi.
  </para>
  <para style="p">
    <verse number="10" style="v"/>Tua ciangin uite in Jezre-el gam sungah Jezebel ne-in, kuamah in amah vui lo ding hi,” a ci hi. Tua ciangin amah in kongkhak hongin tai hi.
  </para>
  <para style="p">
    <verse number="11" style="v"/>A topa’ nasemte kiangah Jehu hong pusuah ciangin amaute in ama kiangah, “Thu khempeuh a hoih hiam? Bang hangin hih mi haipa nang kiangah hong pai ahi hiam?” a ci uh hi. Tua ciangin amah in amaute kiangah, “A mipa leh a thugen na thei uh hi,” a ci hi.
  </para>
  <para style="p">
    <verse number="12" style="v"/>Tua ciangin amaute in, “Tua thu ka thei kei uh hi; tu-in ko kiangah hong gen in,” a ci uh hi. Tua ciangin amah in, “Tua bang tua bangin amah in kei kiangah thu hong genin, ‘Topa in hih bangin ci hi, Israel tungah kumpi-in nang sathau kong nilh hi,’ hong ci hi,” a ci hi.
  </para>
  <para style="p">
    <verse number="13" style="v"/>Tua ciangin nawhsa-in mi khempeuh in a puan uh la-in ama din’ nadingin kahlei tungah koih uh a, tua ciangin amaute in peengkul tumin, “Jehu in kumpi hi,” ci-in tangko uh hi.
  </para>
  <para style="p">
    <verse number="14" style="v"/>Tua ciangin Nimshi’ tapa Jehoshafat tapa Jehu in Joram sawmsim hi. (Tu-in Siria kumpi Hazael langpangin Ramoth-gilead ah Israel khempeuh tawh khuacingin Joram om hi;
  </para>
  <para style="p">
    <verse number="15" style="v"/>ahih hangin Siria kumpi Hazael tawh a kido lai-in Siriate in amah a liamsakna mate Jezre-el ah a kidamsak dingin kumpi Joram ciahkik khin hi.) Tua ahih ciangin Jehu in, “Hih in na ngaihsutna uh tawh a kituah leh Jezre-el ah pai-in thu a va ko dingin khuapi panin kuamah paikhia sak kei un,” a ci hi.
  </para>
  <para style="p">
    <verse number="16" style="v"/>Tua ciangin Jehu a leeng tungah kahin Jezre-el ah pai hi, bang hang hiam cih leh tua lai-ah Joram lum hi. Tua ciangin Judah kumpipa Ahaziah Joram kiangah a hawh dingin na tung khin hi.
  </para>
  <para style="p">
    <verse number="17" style="v"/>Tu-in Jezre-el tausang tungah galvilpa ding a, amah hong pai lai takin Jehu’ pawlte amah in mukhia a, “Mi honkhat ka mu hi,” a ci hi. Tua ciangin Joram in, “Sakol tung tuang mi khat la-in amaute dawn dingin sawl in la, ‘Thuhoih ahi hiam?’ ci sak in,” a ci hi.
  </para>
  <para style="p">
    <verse number="18" style="v"/>Tua ahih ciangin sakol tung tuangin amah dawn dingin mi khat pai a, “Kumpipa in hih bangin ci hi, ‘Thuhoih ahi hiam?’ ci hi,” a ci hi. Tua ciangin Jehu in, “Thuhoih tawh bang hih ding na hi hiam? Kihei in la, ka nungah hong tuang in,” a ci hi. Tua ciangin galvilpa in thu zasakin, “Kamtaipa in amaute kiang ban a, ahih hangin amah hong paikik lo hi,” a ci hi.
  </para>
  <para style="p">
    <verse number="19" style="v"/>Tua ciangin amah in sakol tung tuang a nihna sawlin amaute kiangah tuapa pai a, “Kumpipa in hih bangin hong ci khin hi, ‘Thuhoih ahi hiam?’ ci hi,” a ci hi. Tua ciangin Jehu in dawngin, “Thuhoih tawh bang hih ding na hi hiam? Kihei in la, ka nungah hong tuang in,” a ci hi.
  </para>
  <para style="p">
    <verse number="20" style="v"/>Galvilpa in thu zasak kikin, “Amah in amaute va ban a, ahih hangin amah hong paikik lo hi. A hawlzia in Nimshi’ tapa Jehu’ hawl tawh kibang hi; bang hang hiam cih leh amah in nakpi takin hawl hi,” a ci hi.
  </para>
  <para style="p">
    <verse number="21" style="v"/>Joram in, “Kithawi un,” a ci hi. Tua ciangin amaute in a leeng kithawisak uh hi. Tua ciangin Israel kumpipa Joram leh Judah kumpipa Ahaziah, a sakol leeng tuak uhah tuangin dingkhia-in, Jehu dawntuah dingin pai uh a, Jezre-el mi Naboth’ leitangah amah tawh kituak uh hi.
  </para>
  <para style="p">
    <verse number="22" style="v"/>Joram in Jehu a muh ciangin amah in, “Jehu aw, thuhoih ahi hiam?” a ci hi. Amah in dawngin, “Na nu Jezebel’ paktatnate leh aisannate tua zahin a tam lai teng bang thuhoih om thei ding ahi hiam?” a ci hi.
  </para>
  <para style="p">
    <verse number="23" style="v"/>Tua ciangin Joram in a sakol kamkaih leh hei-in tai a, Ahaziah kiangah, “Ahaziah aw, gal om!” a ci hi.
  </para>
  <para style="p">
    <verse number="24" style="v"/>Tua ciangin Jehu in a thaneih khempeuh tawh a thal keekin a liangko nih kikal sanah Joram kap a, a thaltang in a lungtang pailetin a leeng sungah amah puksuk hi.
  </para>
  <para style="p">
    <verse number="25" style="v"/>Jehu in amah a huhpa Bidkar kiangah, “Amah tawmto in la, Jezre-el mi Naboth’ neihsa leitang tungah amah paai in; bang hang hiam cih nang leh kei in a pa Ahab’ nungah mai kimin i tuan’ lai takin amah langpangin Topa in hih thu a genna phawk in:
  </para>
  <para style="p">
    <verse number="26" style="v"/>‘Zan ni-in Naboth leh a tapate a kithahna ka muh taktak mah bangin—Topa in ci hi—leitang tung hih munah nang kong thuk ding hi,’ a ci hi. Tua ahih ciangin tu-in Topa’ thugen bangin amah tawmin tua mun leitang tungah paai in,” a ci hi.
  </para>
  <para style="p">
    <verse number="27" style="v"/>Judah kumpipa Ahaziah in hih thu a muh ciangin Bethhaggan lamah tai hi. Tua ciangin Jehu in amah delhin, “Amah zong kap un,” a ci hi; tua ciangin amaute in Ibleam gei, Gur kahtohna san a leeng sungah amah kap uh hi. Ahi zongin amah Megiddo khuapi ciang dong tai zo lai a, tua khua panin amah si hi.
  </para>
  <para style="p">
    <verse number="28" style="v"/>A nasemte in leeng khat tawh Jerusalem ah pua uh a, David khuapi sungah a pate tawh ama hanah vui uh hi.
  </para>
  <para style="p">
    <verse number="29" style="v"/>Ahab’ tapa Joram’ kum sawm-le-khatna kumin Ahaziah in Judah tungah uk ding kipan hi.
  </para>
  <para style="p">
    <verse number="30" style="v"/>Jezre-el ah Jehu hong tun’ ciangin Jezebel in a thu za hi; amah in a mitte zutin a lutang zeem a, kongvangneu ah khuadak hi.
  </para>
  <para style="p">
    <verse number="31" style="v"/>Kulh kongpi-ah Jehu hong lut lai takin amah in, “Nang Zimri, a topa a thatpa aw, bang hih-a hong pai na hiam?” a ci hi.
  </para>
  <para style="p">
    <verse number="32" style="v"/>Tua ciangin kongvangneu lamah amah khuadak to-in, “Kei lamah kua om na hi uh hiam?” a ci hi. Inn sung maangte nih khawng thum khawng in amah hong en suk hi.
  </para>
  <para style="p">
    <verse number="33" style="v"/>Jehu in, “Amah hong lawnsuk un,” a ci hi. Tua ahih ciangin amaute in Jezebel lawnsuk uh hi; a sisan pawlkhat kulh tung leh sakolte tungah kitheh a, tua ciangin amaute in amah tuancil uh hi.
  </para>
  <para style="p">
    <verse number="34" style="v"/>Tua ciangin amah sungtumin ne-in dawn hi; tua ciangin amah in, “Tu-in a kisamsia hih numei mu un la, amah phum un; bangbang ahi zongin amah in kumpipa’ tanu hi buang hi,” a ci hi.
  </para>
  <para style="p">
    <verse number="35" style="v"/>Ahih hangin amah a phum dingin amaute a pai uh ciangin a luguh leh a khete leh a khut peekte sim loh amah mu nawn lo uh hi.
  </para>
  <para style="p">
    <verse number="36" style="v"/>Amaute hong paikikin ama kiangah a gen uh ciangin, amah in, “Hih in ama nasempa, Tishbe mi Elijah’ tung tawnin Topa’ gensa ahi hi, ‘Jezre-el gam sungah uite in Jezebel’ sa ne ding uh hi;
  </para>
  <para style="p">
    <verse number="37" style="v"/>tua ciangin Jezebel’ luanghawm in Jezre-el gam sung gamlak maitang tungah eklei tawh kibang ding a, tua ahih manin kuamah in, ‘Hih in Jezebel ahi hi,’ cih thei lo ding hi,” a ci hi.
  </para>
  <chapter number="10" style="c"/>
  <para style="p">
    <verse number="1" style="v"/>Tu-in Ahab’ suan-le-khak mihing sawmsagih Samaria ah teeng hi. Tua ahih ciangin Jehu in laikhakte gelh a, khuapi a ukte, upate, leh Ahab’ suan-le-khak a kemte tung Samaria a, Jezreel uliante’ tungah tua laite khakin,
  </para>
  <para style="p">
    <verse number="2" style="v"/>“Tu-in hih lai na ngah phetun, na topa uh suante note tawh omin, leengte leh sakolte, kulh a nei khuapite zong, leh hiamte na neihna uh thei un.
  </para>
  <para style="p">
    <verse number="3" style="v"/>Na topa uh suante a hoihpen leh a kilawmpen teelin a pa’ kumpi tokhom tungah tusak un la, na topa uh innkuan’ adingin do un,” a ci hi.
  </para>
  <para style="p">
    <verse number="4" style="v"/>Ahih hangin amaute nakpi takin lau uh a, “En un, kumpi nihte in amah nang zo lo uh hi; tua ahih ciangin eite in bangci nan’ zawh ding ihi hiam?” a ci uh hi.
  </para>
  <para style="p">
    <verse number="5" style="v"/>Tua ahih ciangin kumpi inn a ukte leh khuapi a ukte in upate leh a kemte tawh kigawmin Jehu kiangah mi sawl uh a, “Kote in nangma nasemte ka hi uh a, nong sawl khempeuh ka hih ding uh hi. Khat zong kumpi-in ka bawl kei ding uh hi; hoih na sak bang bangin hong hih in,” a ci uh hi.
  </para>
  <para style="p">
    <verse number="6" style="v"/>Tua ciangin amah in amaute kiangah a laikhak nihna gelhin, “Note in keima lamah omin, keima thu mang dingin a kiging na hih uh leh, na topa uh Ahab’ suan-le-khakte lutangte hong la un la, zing ciang tu bang hunin kei kiang Jezre-el ah hong puak un,” a ci hi. Tu-in kumpipa’ suan-le-khak mihing sawmsagihte, amaute a khoi khuapi sung makaite tawh omkhawm uh hi.
  </para>
  <para style="p">
    <verse number="7" style="v"/>Amaute kiangah a laikhak a tun’ ciangin amaute in kumpipa’ suan-le-khakte la-in amau mihing sawmsagihte that uh a, tua ciangin a lutang uh seeng sungah guangin ama kiang Jezre-el ah puak uh hi.
  </para>
  <para style="p">
    <verse number="8" style="v"/>Kamtaipa hong pai-in ama kiangah, “Amaute in kumpipa’ suan-le-khakte’ lutangte hong paipih uh hi,” ci-in a gen ciangin amah in, “Zingsang mateng kulh kongpi lutna ah khawl nihin koih un,” a ci hi.
  </para>
  <para style="p">
    <verse number="9" style="v"/>Zingsangin amah a paikhiat ciangin amah ding a, mi khempeuh kiangah, “Note na paubang kei uh hi. Ka topa Joram sawmsimin amah a thatpa in keimah ka hi hi; ahih hangin kua in hihte khempeuh sattuk ahi hiam?
  </para>
  <para style="p">
    <verse number="10" style="v"/>Ahab’ innkuan tawh kizomin Topa in a gen thu, Topa’ kammal khat zong lei-ah kia lo ding hi, ci-in thei un; bang hang hiam cih leh a nasempa Elijah’ kiangah a gensa thu Topa in sem khin zo hi,” a ci hi.
  </para>
  <para style="p">
    <verse number="11" style="v"/>Tua ahih ciangin Jehu in kuamah a siit nawn loh dongin Jezre-el sungah Ahab innkuan a om laite, a behte, leh a lawm mel theihte, leh a siampite khempeuh that hi.
  </para>
  <para style="p">
    <verse number="12" style="v"/>Tua ciangin amah dingkhia-in Samaria ah pai hi. Lam kal, Tuucingte’ buk a tun’ lai takin,
  </para>
  <para style="p">
    <verse number="13" style="v"/>Jehu in Judah kumpi Ahaziah’ behte tawh kituak a, amah in, “Kuate na hi uh hiam?” a ci hi. Tua ciangin amaute in dawngin, “Kote in Ahaziah’ behte ka hi uh a, kumpinu’ tapate leh kumpi ta dangte kiangah a hawh dingin hong paisuk ka hi uh hi,” a ci hi.
  </para>
  <para style="p">
    <verse number="14" style="v"/>Amah in, “Hing mat un,” a ci hi. Tua ciangin amaute in tuate hing mat uh hi; tua ciangin amaute thatin tua lai-a om dum-ah amaute mihing sawmli-le-nih a sisa-in lawnsuk uh a, amah in amaute khat zong hing khawi lo hi.
  </para>
  <para style="p">
    <verse number="15" style="v"/>Tua lai panin amah a kihepkhiat ciangin amah dawn dingin hong pai Rekhab’ tapa Jehonadab tawh kituak hi; tua ciangin amah in tuapa hopihin ama kiangah, “Keima lungsim nang tungah a thuman bangin na lungsim kei tungah a thuman hiam?” a ci hi. Tua ciangin Jehonadab in dawngin, “Man hi,” a ci hi. Jehu in, “A man leh na khut hong khak in,” a ci hi. Tua ahih ciangin amah in a khut khak hi. Tua ciangin Jehu in leeng sungah amah lato hi.
  </para>
  <para style="p">
    <verse number="16" style="v"/>Tua ciangin amah in, “Kei tawh hong pai in la, Topa ading ka deih luatna hong thei in,” a ci hi. Tua ahih ciangin amah in a leeng sungah amah tuang sak hi.
  </para>
  <para style="p">
    <verse number="17" style="v"/>Tua ciangin Samaria ah a tun’ ciangin Elijah tungah a gen Topa’ kammal bangin Jehu in amaute a siakkhiat dongin Samaria sunga Ahab mi a om laite khempeuh amah in that hi.
  </para>
  <para style="p">
    <verse number="18" style="v"/>Tua ciangin Jehu in mi khempeuh khawmin amaute kiangah, “Ahab in Baal’na tawmkhat sem hi; ahih hangin Jehu in tampi sem ding hi.
  </para>
  <para style="p">
    <verse number="19" style="v"/>Tua ahih ciangin tu-in Baal kamsangte khempeuh, leh amah a biate khempeuh, leh a siampite khempeuh kei kiangah hong sam un; Baal tungah biakpiakna lianpi nei ding ka hih manin kuamah pelem sak kei un; a pelem peuhmah nungta lo ding hi,” a ci hi. Ahih hangin Baal a biate a suksiat theih nadingin Jehu in ngian tawh hih hi.
  </para>
  <para style="p">
    <verse number="20" style="v"/>Tua ciangin Jehu in thu pia-in, “Baal adingin a thupi kikhopna khat bawl un,” a ci hi. Tua ahih ciangin amaute in tua thu zasak uh hi.
  </para>
  <para style="p">
    <verse number="21" style="v"/>Tua ciangin Jehu in Israel sung khempeuhah thu zasak hi; Baal a bia khempeuh hong pai uh a, hong pai lo mi khat zong om lo hi. Tua ciangin Baal inn sungah amaute lut uh a, Baal inn mong khat pan mong khat dong dim uh hi.
  </para>
  <para style="p">
    <verse number="22" style="v"/>Amah in puankoihna a ukpa kiangah, “Baal a biate khempeuh adingin puante hong la in,” a ci hi. Tua ahih ciangin amah in amaute’ adingin puante hong paikhiatpih hi.
  </para>
  <para style="p">
    <verse number="23" style="v"/>Tua ciangin Rekhab’ tapa Jehonadab tawh Baal inn sungah Jehu tum hi; tua ciangin amah in Baal a biate kiangah, “Hih lai-ah Baal a biate bek omin, note lakah Topa’ nasemte a om loh nading thei un la, zong un,” a ci hi.
  </para>
  <para style="p">
    <verse number="24" style="v"/>Tua ciangin biak piaknate leh meihal biaknate a pia dingin amah tum hi. Tu-in Jehu in a pua lamah mi sawmgiat koih a, “Na khut sung uhah kong piakte khat peuhpeuh a suaktasakpa in ama nuntakna tawh loh ding hi,” a ci hi.
  </para>
  <para style="p">
    <verse number="25" style="v"/>Tua ahih ciangin meihal biakna a bawl a man khit phetin Jehu in a cingte leh uliante kiangah, “Sung tum un la, amaute that un; mi khat zong suaktasak kei un,” a ci hi. Amaute in namsau tawh a thah khit uh ciangin a cingte leh uliante in amaute lawnkhia uh a, tua ciangin Baal inn a sungnung dei-ah tumin,
  </para>
  <para style="p">
    <verse number="26" style="v"/>Baal inn sunga a om khuampi paikhiatpihin hal uh hi.
  </para>
  <para style="p">
    <verse number="27" style="v"/>Tua ciangin amaute in Baal khuampi susia-in, Baal inn susia uh a, tu ni dongin ekbuk suaksak uh hi.
  </para>
  <para style="p">
    <verse number="28" style="v"/>Tua bangin Jehu in Israel sung panin Baal siakkhia hi.
  </para>
  <para style="p">
    <verse number="29" style="v"/>Ahih hangin Beth-el leh Dan ah a omkhawm bawngnote ahi, Israelte a khialhsakna, Nebat’ tapa Jeroboam’ khialhnate panin Jehu kiheikhia lo hi.
  </para>
  <para style="p">
    <verse number="30" style="v"/>Tua ciangin Topa in Jehu kiangah, “Nangmah in keima mitah a man thu lim takin na sepna hang, leh ka lungsimah a om bangin Ahab innkuan tungah na bawlna hangin, na suante khang lina dongin Israel kumpi tokhom tungah tu ding hi,” a ci hi.
  </para>
  <para style="p">
    <verse number="31" style="v"/>Ahih hangin Jehu in a lungsim khempeuh tawh Israel Pasian, Topa’ thukham sungah lim takin gamtat ding ngaihsun lo hi; Israelte a khialhsakna ahi Jeroboam’ khialhnate panin amah kihei lo hi.
  </para>
  <para style="p">
    <verse number="32" style="v"/>Tua hun lai-in Topa in Israel gam pawlkhat khen khiat ding kipan hi. Hazael in Israel gamsung khempeuhah amaute zo hi:
  </para>
  <para style="p">
    <verse number="33" style="v"/>Jordan panin nisuahna lam, Gilead gam khempeuh, Gad mite, leh Reuben mite, leh Manasseh mite, Arnon kuam gei-a om Aroer panin Gilead leh Bashan gam khempeuh zo gawp hi.
  </para>
  <para style="p">
    <verse number="34" style="v"/>Tu-in Jehu’ gamtatna a om laite, leh a sep khempeuh, leh ama thahatnate khempeuh, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="35" style="v"/>Tua ahih ciangin Jehu a pate tawh ihmu a, amaute in Samaria ah amah vui uh hi. Tua ciangin ama tapa Jehoahaz in ama tangin uk hi.
  </para>
  <para style="p">
    <verse number="36" style="v"/>Jehu in Samaria panin Israel tungah a uk hun in kum sawmnih-le-giat sung ahi hi.
  </para>
  <chapter number="11" style="c"/>
  <para style="p">
    <verse number="1" style="v"/>Tu-in Ahaziah’ nu Athaliah in a tapa a sihna a theih ciangin amah kipanin kumpi innkuan khempeuh susia hi.
  </para>
  <para style="p">
    <verse number="2" style="v"/>Ahih hangin Ahaziah’ sanggamnu, Kumpi Joram’ tanu Jehosheba in Ahaziah’ tapa Joash la-in, thah dingin a kikoih kumpipa’ tapate lak panin amah gu khia a, lupna sen’na inndei sungah amah leh a cingnu koih hi. Tua bangin tua nu in Athaliah kiang panin amah seel a, tua ahih manin amah kithat lo hi;
  </para>
  <para style="p">
    <verse number="3" style="v"/>Athaliah in Israel gam sungah a uk sung teng tua nu tawh amah kum guk sung omin Topa’ inn sungah bu hi.
  </para>
  <para style="p">
    <verse number="4" style="v"/>Ahih hangin a kum sagihna kumin siampi Jehoiada in mi sawlin Kar mite leh kumpi inncing a ukte sam sak a, Topa’ inn sung ama kiangah samsak hi; tua ciangin amah in amaute tawh thuciamna khat bawlin Topa’ inn sungah kiciamna nuai-ah amaute koih a, amah in amaute kiangah kumpipa’ tapa lak hi.
  </para>
  <para style="p">
    <verse number="5" style="v"/>Tua ciangin amah in amaute thupia a, “Note’ sep ding in hih ahi hi: sabbath ni-in nasep pengin kumpipa’ inn a cing no seh-thum suah-seh-khatte in
  </para>
  <para style="p">
    <verse number="6" style="v"/>(adang seh-thum suah-seh-khatte Sur kulh kongpi ah omin adang seh-thum suah-seh-khatte a cingte’ nung kulh kongpi ah om hi), kumpi inn na cing ding uh hi;
  </para>
  <para style="p">
    <verse number="7" style="v"/>tua ciangin Sabbath ni-in na semin Topa’ inn a cing no a khen nihte in,
  </para>
  <para style="p">
    <verse number="8" style="v"/>na khut sung uhah na hiam ciat uh tawh kumpipa na umcih ding uh hi; tua ciangin no a gual a, pangte hong neh peuhpeuh kithat ding hi. A paikhiat ciang leh a sungtum ciangin kumpipa tawh om un,” a ci hi.
  </para>
  <para style="p">
    <verse number="9" style="v"/>A ukte in siampi Jehoiada’ thupiak khempeuh bangin hih uh a, Sabbath ni-in nasep a sem dingte tawh Sabbath ni-in ama mi nasep a peng dingte hong paipih ciat uh a, siampi Jehoiada’ kiangah hong tung uh hi.
  </para>
  <para style="p">
    <verse number="10" style="v"/>Tua ciangin siampipa in a ukte’ tungah Topa’ inn sungah a om David’ aa ahi teipite leh lumte pia hi;
  </para>
  <para style="p">
    <verse number="11" style="v"/>tua ciangin inn leitaw lam pang panin inn leilu lam pang, biakna tau leh inn kimkotah mi khempeuh a khut uhah a hiam ciat uh tawh a cingte ding uh hi.
  </para>
  <para style="p">
    <verse number="12" style="v"/>Tua ciangin amah in kumpipa’ tapa paikhiatpihin, ama tungah kumpi lukhu koih a, tecipan’na amah pia hi; tua ciangin amaute in amah kumpi hi, ci-in tangko-in amah sathau nilh uh hi; tua ciangin amaute in a khut uh bengin, “Kumpipa khan’ sau hen!” a ci uh hi.
  </para>
  <para style="p">
    <verse number="13" style="v"/>Athaliah in a cingte leh mite’ gamlumna a zak ciangin mite kiang Topa’ inn sungah amah pai hi;
  </para>
  <para style="p">
    <verse number="14" style="v"/>amah a khuadak ciangin a ngeina ding bangin khuampi gei-ah kumpi thakpa ding-in kumpipa gei-ah a ukte leh peengkul tumte om a, tua gammi khempeuh in lungdamin peengkul na tum uh hi. Tua ciangin Athaliah in a puante balkekin kiko a, “Sawmsimna! sawmsimna!” a ci hi.
  </para>
  <para style="p">
    <verse number="15" style="v"/>Tua ciangin siampi Jehoiada in galkap a ukte thu pia-in, “A pua-ah tua nu paikhiatpih un; amah a pan’pih peuhmah namsau tawh that un,” a ci hi. Bang hang hiam cih leh siampipa in, “Topa’ inn sungah amah that kei un,” a ci hi.
  </para>
  <para style="p">
    <verse number="16" style="v"/>Tua ahih ciangin amaute in tua nu man uh a, kumpipa’ inn lutna Sakol Kongpi a tun’ ciangin tua lai-ah amah kithat hi.
  </para>
  <para style="p">
    <verse number="17" style="v"/>Tua ciangin Jehoiada in amaute Topa’ mi ahih nading uh Topa leh kumpipa leh mite kikalah thuciamna khat bawl hi; kumpipa leh mite kikalah zong bawl hi.
  </para>
  <para style="p">
    <verse number="18" style="v"/>Tua ciangin tua gammi khempeuh Baal innah pai uh a, phel keek uh hi; a biakna taute leh a milimte amaute in sukham uh a, amaute in biakna taute mai-ah Baal siampi Mattan that uh hi. Tua ciangin siampipa in Topa’ innah galvilte koih hi.
  </para>
  <para style="p">
    <verse number="19" style="v"/>Tua ciangin amah in a ukte, Kar mite, a cingte, leh tua gammi khempeuh kaikhawm hi; tua ciangin amaute in Topa’ inn panin kumpipa paipih suk uh a, a cingte’ lampi tawnin kumpipa’ innah pai uh hi. Tua ciangin amah in kumpite’ kumpi tokhom tungah a tutna hong la hi.
  </para>
  <para style="p">
    <verse number="20" style="v"/>Tua ahih ciangin tua gam mi khempeuh lungdam uh hi; kumpipa’ innah namsau tawh Athaliah a kithah khit ciangin khuapi sung gamdai hi.
  </para>
  <para style="p">
    <verse number="21" style="v"/>Joash in uk ding a kipat ciangin ama khan’ kum sagih pha pan hi.
  </para>
  <chapter number="12" style="c"/>
  <para style="p">
    <verse number="1" style="v"/>Jehu’ kum sagihna kumin Joash in uk ding kipan a, amah in Jerusalem ah kum sawmli sung uk hi. Ama nu’ min in Zibiah hi a, Be-ersheba khuami ahi hi.
  </para>
  <para style="p">
    <verse number="2" style="v"/>Siampi Jehoiada in amah thuhilh ahih manin Joash in ama hun sung tawntung Topa’ mitah a man gamta hi.
  </para>
  <para style="p">
    <verse number="3" style="v"/>Ahi zongin mual tunga biaknate kila khia lo hi; mite in tuate tungah biakna pia-in paknamtui hal lai uh hi.
  </para>
  <para style="p">
    <verse number="4" style="v"/>Joash in siampite kiangah, “Pasian’ inn sungah a kipaipih a siangtho nate’ man sum khempeuh, a milipin piak dingin a kiseh sum, leh amau’ ut thu tawh Pasian’ innah a kipaipih sumte,
  </para>
  <para style="p">
    <verse number="5" style="v"/>amau’ nasepna mite ciat panin siampite in kaikhawm un; tua ciangin biakinn puahphat nading a, kisapna a kimuhna khempeuh puahsak un,” a ci hi.
  </para>
  <para style="p">
    <verse number="6" style="v"/>Ahih hangin kumpi Joash’ uk kum sawmnih-le-thumna kum dongin siampite in inn puah nai lo uh hi.
  </para>
  <para style="p">
    <verse number="7" style="v"/>Tua ahih ciangin Kumpi Joash in siampi Jehoiada leh siampi dangte samin amaute kiangah, “Bang hangin inn puah lo na hi uh hiam? Tua ahih ciangin tu-in na nasepna uh mite kiang panin na sum lakte uh kem nawn kei un la, a sumte inn puah nadingin hong ap un,” a ci hi.
  </para>
  <para style="p">
    <verse number="8" style="v"/>Tua ahih ciangin mite’ tung pan sum kaihkhop tavuan la nawn loin, inn puah ding zong tavuan a lak nawn loh ding uh siampite thukim uh hi.
  </para>
  <para style="p">
    <verse number="9" style="v"/>Tua ciangin siampi Jehoiada in singkuang, khat la-in a siin vutvang a, Topa’ inn sung tum ciangin taklam pang khuampi gei-ah koih hi; tua ciangin sangkil a cing siampite in Topa’ inn sungah a kipaipih sum khempeuh tua sungah koih uh hi.
  </para>
  <para style="p">
    <verse number="10" style="v"/>Singkuang sungah sum tam om hi ci-in a theih peuhpeuh uh ciangin kumpipa’ lai-atpa leh siampi lianpa hong paito-in Topa’ inn sungah a om sumte amaute in simin ip tawh tun uh hi.
  </para>
  <para style="p">
    <verse number="11" style="v"/>Tua ciangin amaute in Topa’ inn a en nasemte’ khut sungah a teh khiat uh sumte pia uh hi; tua ciangin amaute in Topa’ inn a sem khutsiamte leh innlamte tung,
  </para>
  <para style="p">
    <verse number="12" style="v"/>leh lei-le-suang inn lam siamte leh suangsekte tung, Topa’ inn puah nadingin sing lei nading leh suang tawh nading, leh inn puahna khat peuhpeuh a, zat dingin piakhia uh hi.
  </para>
  <para style="p">
    <verse number="13" style="v"/>Ahih hangin Topa’ inn adingin ngun kuangte, meitehte, haite, peengkulte, ahih kei leh kham ahi a, ngun khat peuhpeuh ahi zongin, Topa’ innah a kipaipih sumte panin kibawl lo hi,
  </para>
  <para style="p">
    <verse number="14" style="v"/>bang hang hiam cih leh Topa’ inn a puah nasemte tungah tua sum kipia hi.
  </para>
  <para style="p">
    <verse number="15" style="v"/>Amaute in thuman takin na sem uh ahih manin nasemte tungah piak dingin a khut sung uhah sum a apnate uh tung panin amaute in sum ciamtehna lai ngen lo uh hi.
  </para>
  <para style="p">
    <verse number="16" style="v"/>Mawhna hanga piak sum leh khialhna hanga piak sumte Topa’ inn sungah kipaipih lo hi; tuate in siampite’ aa ahi hi.
  </para>
  <para style="p">
    <verse number="17" style="v"/>Tua hun lai takin Siria kumpipa Hazael paito-in Gath simin la hi. Ahih hangin Hazael in Jerusalem do-in a paito dingin a mai a ngat ciangin,
  </para>
  <para style="p">
    <verse number="18" style="v"/>Judah kumpi Joash in Judah kumpite ahi ama hun ma-a sem Jehoshafat leh Jehoram leh Ahaziahte’ apsa thuciam piakna letsongte khempeuh, leh ama thuciam piakna letsongte, leh Topa’ inn leh kumpipa’ sumkoihnate ah a om kham khempeuh la-in Siria kumpipa Hazael kiangah puak hi. Tua ciangin Jerusalem panin Hazael paikhia hi.
  </para>
  <para style="p">
    <verse number="19" style="v"/>Tu-in Joash’ gamtatna a om laite, leh ahih khempeuh, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="20" style="v"/>Ama nasemte kipanin sawmsimna khat vaihawm uh a, Silla paisukna lampi Millo inn sungah Joash that uh hi.
  </para>
  <para style="p">
    <verse number="21" style="v"/>Amah a sat pukte in ama nasemte’ Shimeath’ tapa Jozakar leh Shomer’ tapa Jehozabad ahi hi; tua hi a, amah si hi. Tua ciangin amaute in David khuapi sungah ama pate tawh amah vui uh a, ama tangin a tapa Amaziah in uk hi.
  </para>
  <chapter number="13" style="c"/>
  <para style="p">
    <verse number="1" style="v"/>Judah kumpi, Ahaziah’ tapa Joash’ kum sawmnih-le-thumna kumin, Jehu’ tapa Jehoahaz in Samaria panin Israel uk ding kipan a, amah in kum sawm-le-sagih sung uk hi.
  </para>
  <para style="p">
    <verse number="2" style="v"/>Amah in Topa’ muhna ah a sia gamta a, Israelte a khialhsakna, Nabat’ tapa Jeroboam’ khialhnate zui hi; tuate panin amah kihem khia lo hi.
  </para>
  <para style="p">
    <verse number="3" style="v"/>Tua ciangin Israelte tungah Topa heh a, amah in Siria kumpipa Hazael khut sung leh Hazael’ tapa Benhadad khut sungah amaute pia tawntung hi.
  </para>
  <para style="p">
    <verse number="4" style="v"/>Tua ciangin Jehoahaz in Topa tungah thum a, Topa in a thu ngai hi; bang hang hiam cih leh Israel a kinen’niamna, Siria kumpipa in amaute a nen’niamna mu hi.
  </para>
  <para style="p">
    <verse number="5" style="v"/>(Tua ahih ciangin Topa in Israel tungah honpa khat pia a, tua ahih manin Siriate khut sung panin amaute suakta uh hi. tua ciangin a ni danga bangin Israelte a inn uhah teeng uh hi.
  </para>
  <para style="p">
    <verse number="6" style="v"/>Ahi zongin Israel a khialhsakna, Jeroboam’ innkuante’ khialhnate panin amaute kihem khia lo uh a, amaute in tuate zui uh hi; Ahserah milim zong Samaria mah-ah om lai hi.)
  </para>
  <para style="p">
    <verse number="7" style="v"/>Bang hang hiam cih leh Jehoahaz’ adingin galkap sakol tung tuang sawmnga leh leeng sawm leh khe galkap tulsawm bang bek om lai hi; bang hang hiam cih leh Siria kumpipa in amaute susia-in ancilna a, leivui bangin amaute bawl hi.
  </para>
  <para style="p">
    <verse number="8" style="v"/>Tu-in Jehoahaz’ gamtatna a om laite leh ama hih khempeuh, leh ama vangliatna, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="9" style="v"/>Tua ahih ciangin Jehoahaz a pate tawh ihmu a, amaute in Samaria ah amah vui uh hi; tua ciangin ama tangin a tapa Jehoash in uk hi.
  </para>
  <para style="p">
    <verse number="10" style="v"/>Judah kumpipa Joash’ kum sawmthum-le-sagihna kumin Jehoahaz’ tapa Jehoash in Samaria panin Israel tungah uk ding kipan a, amah in kum sawm-le-guk sung uk hi.
  </para>
  <para style="p">
    <verse number="11" style="v"/>Amah in zong Topa’ muhna ah a sia gamta hi; Israelte a khialhsakna, Nebat’ tapa Jeroboam’ khialhnate, khempeuh panin amah kihem khia lo a, tua mah bangin amah gamta hi.
  </para>
  <para style="p">
    <verse number="12" style="v"/>Tu-in Jehoash’ gamtatna a om laite, leh ama hih khempeuh, leh Judah kumpipa Amaziah a dona a thahatnate, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="13" style="v"/>Tua ahih ciangin a pate tawh Jehoash ihmu a, tua ciangin ama kumpi tokhom tungah Jeroboam a nihnapa a tu hi; tua ciangin Israel kumpite tawh Samaria ah Jehoash kivui hi.
  </para>
  <para style="p">
    <verse number="14" style="v"/>Tu-in amah a sih nading natna tawh Elisha a nat ciangin, Israel kumpipa Jehoash ama kiangah paisuk a, ama mai-ah kapin, “Ka pa, ka pa! Israel mite’ leengte leh sakol galkapte!” ci-in kiko hi.
  </para>
  <para style="p">
    <verse number="15" style="v"/>Tua ciangin Elisha in ama kiangah, “Thal khat leh thaltangte hong la in,” a ci hi; tua ahih ciangin amah in thal khat leh thaltangte la hi.
  </para>
  <para style="p">
    <verse number="16" style="v"/>Tua ciangin amah in Israel kumpipa kiangah, “Thal keek in,” a ci hi. Tua ciangin amah in keek hi. Tua ciangin Elisha in kumpipa khutte’ tungah ama khutte nga hi.
  </para>
  <para style="p">
    <verse number="17" style="v"/>Tua ciangin amah in, “Nisuahna lam kongvangneu hong in,” a ci hi; tua ciangin amah in hong hi. Tua ciangin Elisha in, “Lawn in,” a ci hi; tua ciangin amah in lawn hi. Tua ciangin amah in, “Topa’ gualzawhna thaltang, Siria tungah gualzawhna thaltang! Bang hang hiam cih leh amaute na beisak dongin Afek-ah Siriate na do ding hi,” a ci hi.
  </para>
  <para style="p">
    <verse number="18" style="v"/>Tua ciangin amah in, “Thaltangte la in,” a ci hi; tua ciangin amah in la hi. Tua ciangin amah in Israel kumpipa kiangah, “Tuate tawh leilak sat in,” a ci hi; tua ciangin amah in thum vei satin khawl hi.
  </para>
  <para style="p">
    <verse number="19" style="v"/>Tua ciangin Pasian’ mipa ama tungah hehin, “Nga vei ahi a, guk vei ahi zongin sat ding kilawm hi; tua hi leh na beisak dongin Siria na satpuk ding hi; ahih hangin tu-in Siria thum vei bek na satpuk ding hi,” a ci hi.
  </para>
  <para style="p">
    <verse number="20" style="v"/>Tua ahih ciangin Elisha si a, amaute in amah vui uh hi. Tu-in Moab mihonte in sikhiau sungin tua gam sim zel uh hi.
  </para>
  <para style="p">
    <verse number="21" style="v"/>Tua ciangin amaute in mi khat a vui lai takun, en in, a sim dingin a hong pai mihon khat mu uh a, amau zong a misi uh Elisha’ han sungah lawn uh hi; a misi in Elisha’ guhte a sukkhak phetin hingkik a, tua ciangin ama khe-in ding hi.
  </para>
  <para style="p">
    <verse number="22" style="v"/>Tu-in Siria kumpipa Hazael in Jehoahaz’ hun sung khempeuh Israel nengniam hi.
  </para>
  <para style="p">
    <verse number="23" style="v"/>Ahih hangin Topa in amaute hehpihin amaute khasiat a, Abraham, Isaak, leh Jakob tawh a thuciamna hangin amaute lamah amah kihei a, amaute susia lo hi; tu dongin zong ama mite mangngilh lo hi.
  </para>
  <para style="p">
    <verse number="24" style="v"/>Siria kumpipa Hazael a sih ciangin ama tangin a tapa Benhadad kumpi suak hi.
  </para>
  <para style="p">
    <verse number="25" style="v"/>Tua ciangin a pa Hehoahaz’ tung panin gal sungah Hazael in a laksak khuapite, Hazael’ tapa Benhadad tung panin Jehoahaz’ tapa Jehoash in la kik hi. Jehoash in amah thum vei zoin Israel khuapite ngah kik hi.
  </para>
  <chapter number="14" style="c"/>
  <para style="p">
    <verse number="1" style="v"/>Israel kumpi, Jehoahaz’ tapa Jehoash’ kum nihna kumin, Judah kumpi, Joash’ tapa Amaziah in uk ding kipan hi.
  </para>
  <para style="p">
    <verse number="2" style="v"/>Amah in uk ding a kipatin kum sawmnih-le-nga pha a, Jerusalem ah amah in kum sawmnih-le-kua sung uk hi. Ama nu’ min in Jehoaddin hi a, Jerusalem khuami ahi hi.
  </para>
  <para style="p">
    <verse number="3" style="v"/>Amah in Topa’ mit-ah a man gamta a, ahi zongin a pu David bang zo lo hi; a pa Joash’ hihsa na khempeuh hih hi.
  </para>
  <para style="p">
    <verse number="4" style="v"/>Mual tunga biaknate koih khia lo hi; mite in tuate tungah biakna pia-in paknamtui hal lai uh hi.
  </para>
  <para style="p">
    <verse number="5" style="v"/>Kumpi aana kip takin ama khut sungah a om phetin ama pa ahi kumpipa a that a nasemte amah in that hi.
  </para>
  <para style="p">
    <verse number="6" style="v"/>Ahih hangin Topa in a thupiakna, Moses thukham laibu sungah, “Tate’ hangin pate kithat lo ding a, pate’ hangin tate zong kithat lo ding hi; ahih hangin mi khempeuh amau khialhna hangin si ding hi,” ci-in a kigelh bangin amah in mi thatte’ tate that lo hi.
  </para>
  <para style="p">
    <verse number="7" style="v"/>Amah in Edom mite tulsawm Ci Kuam ah thatin Sela khua do-in la a, tu ni dongin a min ahi Jokthe-el a phuak hi.
  </para>
  <para style="p">
    <verse number="8" style="v"/>Tua ciangin Amaziah in Israel kumpi, Jehu tapa Jehoahaz’ a tapa Jehoash kiangah kamtaite sawlin, “Hong pai in’ khat leh khat mai kituahin kisi ni,” a ci hi.
  </para>
  <para style="p">
    <verse number="9" style="v"/>Tua ciangin Israel kumpi Jehoash in Judah kumpi Amaziah kiangah thu puak a, “Lebanon a, om thangling khat in Lebanon a, om taamtaak khat kiangah sawlin, ‘Ka tapa’ zi dingin na tanu hong pia in,’ ci hi; tua ciangin Lebanon gamsa khat in hong nawkin thangling tuancil hi.
  </para>
  <para style="p">
    <verse number="10" style="v"/>Nangmah in Edom na vat khin a, na lungsim in nang hong liansak hi. Na minthan’na tawh lungkim in la, innah om in; bang hangin nang tukin, Judah tawh nang na tuk nadingin buaina piangsak ding na hi hiam?” a ci hi.
  </para>
  <para style="p">
    <verse number="11" style="v"/>Ahih hangin Amaziah in a thu ngai lo hi. Tua ahih ciangin Israel kumpipa Jehoash paito a, Judahte’ gam Bethshemesh ah amah leh Judah kumpipa Amaziah khat leh khat kimaituahin gal kido uh hi.
  </para>
  <para style="p">
    <verse number="12" style="v"/>Tua ciangin Israel in Judah zo a, mi khempeuh a inn uhah tai uh hi.
  </para>
  <para style="p">
    <verse number="13" style="v"/>Tua ciangin Israel kumpipa Jehoash in Bethshemesh ah Ahaziah’ tapa Joash, a tapa Amaziah ahi Judah kumpipa man hi. Tua ciangin Jerusalem ah amah hong pai a, Efraim Kongpi panin Kiu Kongpi dong Jerusalem kulhpi tong zali sung susia hi.
  </para>
  <para style="p">
    <verse number="14" style="v"/>Tua ciangin amah in kham leh ngun khempeuh, leh Topa’ inn sung leh kumpipa’ inn vankoihna sungah a om um-le-beel khempeuh la-in, mite zong man a, tua ciangin Samaria ah ciahkik hi.
  </para>
  <para style="p">
    <verse number="15" style="v"/>Tu-in Jehoash in ahih a gamtatna a om laite, leh a vangliatna, leh Judah kumpipa Amaziah tawh a kidona, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="16" style="v"/>Tua ciangin Jehoash a pate tawh ihmu a, Israel kumpite tawh Samaria ah kivui hi; tua ciangin ama tangin a tapa Jeroboam a nihnapa in uk hi.
  </para>
  <para style="p">
    <verse number="17" style="v"/>Israel kumpipa, Jehoahaz’ tapa Jehoash a sih khit ciangin Judah kumpipa, Joash’ tapa Amaziah kum sawm-le-nga sung nungta lai hi.
  </para>
  <para style="p">
    <verse number="18" style="v"/>Tu-in Amaziah’ nasepna a om laite, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="19" style="v"/>Tua ciangin amaute in Jerusalem ah amah sawmsim uh a, amah zong Lakhish ah tai hi. Ahih hangin amaute in ama nung zui-in Lakhish ah mi sawl uh a, tua lai-ah amah that uh hi.
  </para>
  <para style="p">
    <verse number="20" style="v"/>Tua ciangin amaute in sakolte tungah amah hong paipih uh hi; David’ khuapi sung Jerusalem ah a pate tawh amah kivui hi.
  </para>
  <para style="p">
    <verse number="21" style="v"/>Tua ciangin Judah mite khempeuh in kum sawm-le-guk a pha Uzziah la-in a pa Amaziah’ tangin kumpi-in koih uh hi.
  </para>
  <para style="p">
    <verse number="22" style="v"/>A pa a sih khit ciangin amah in Elath khua zo kikin lam pha a, Judah mite’ adingin ngah kik hi.
  </para>
  <para style="p">
    <verse number="23" style="v"/>Judah kumpipa, Joash’ tapa Amaziah’ kum sawm-le-ngana kumin, Israel kumpipa, Jehosh’ tapa Jeroboam in Samaria ah uk ding kipan a, amah in kum sawmli-le-khat sung uk hi.
  </para>
  <para style="p">
    <verse number="24" style="v"/>Amah in Topa muhna ah a sia gamta hi; Israel a khialhsakna, Nebat’ tapa Jeroboam’ khialhnate khempeuh panin amah kihem khia lo hi.
  </para>
  <para style="p">
    <verse number="25" style="v"/>Amah in, Gathhefer pana kamsangpa, Amittai’ tapa, a nasem Jonah tung tawnin Israel Pasian, Topa’ thugen bangin, Hamath lutna panin Arabah Tuipi dong Israel gamgi ngahkik hi.
  </para>
  <para style="p">
    <verse number="26" style="v"/>Bang hang hiam cih leh Israelte’ thuakna nasia mahmah hi, ci-in Topa in mu hi; bang hang hiam cih leh sal ahi a, a suakta mi ahi zongin a peng kuamah om lo a, Israel a huh ding kuamah om lo hi.
  </para>
  <para style="p">
    <verse number="27" style="v"/>Ahih hangin vantung nuai panin Israel min a phiatkhiat ding Topa in gen nai lo ahih manin Jehoash’ tapa Jeroboam’ khut tawh amah in amaute honkhia hi.
  </para>
  <para style="p">
    <verse number="28" style="v"/>Tu-in Jeroboam’ gamtatna a om laite, leh a hihte khempeuh, leh a vangliatna, a galsimna, leh Judah in a na neih ngei Damaskas leh Hamath khuapite Israel’ adingin a ngah kikna, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="29" style="v"/>Tua ciangin Israel kumpi ahi, a pate tawh Jeroboam ihmu a, ama tangin a tapa Zekhariah in uk hi.
  </para>
  <chapter number="15" style="c"/>
  <para style="p">
    <verse number="1" style="v"/>Israel kumpipa Jeroboam a nihna’ kum sawmnih-le-sagihna kumin Judah kumpipa, Amaziah’ tapa Uzziah in uk ding kipan hi.
  </para>
  <para style="p">
    <verse number="2" style="v"/>Amah in uk ding a kipatin kum sawm-le-guk pha a, Jerusalem ah kum sawmnga-le-nih sung uk hi. Ama nu’ min in Jekoliah hi a, Jerusalem khuami ahi hi.
  </para>
  <para style="p">
    <verse number="3" style="v"/>A pa Amaziah’ sepsa khempeuh tawh kizui-in amah in Topa’ mit-ah a man gamta hi.
  </para>
  <para style="p">
    <verse number="4" style="v"/>Ahi zongin mual tunga biaknate kilakhia lo hi; mite in tuate tungah biakna pia-in paknamtui hal lai uh hi.
  </para>
  <para style="p">
    <verse number="5" style="v"/>Tua ciangin Topa in phak natna tawh kumpipa vat ahih manin a sih ni dongin amah a phak hi a, inn tuam sungah amah teng hi. Tua ciangin kumpipa’ tapa Jotham in innkuan tungah a uk hi a, tua gam mite a uk hi.
  </para>
  <para style="p">
    <verse number="6" style="v"/>Tu-in Uzziah’ gamtatna a om laite, leh a hih khempeuh, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="7" style="v"/>Tua ciangin Uzziah a pate tawh ihmu a, amaute in David khuapi sungah a pate tawh amah vui uh a, tua ciangin ama tangin a tapa Jotham in uk hi.
  </para>
  <para style="p">
    <verse number="8" style="v"/>Judah kumpipa Uzziah’ kum sawmthum-le-giatna kumin Jeroboam a nihna’ tapa Zekhariah in Samaria panin Israel tungah kha guk sung uk hi.
  </para>
  <para style="p">
    <verse number="9" style="v"/>A pate’ hihsa bangin amah in Topa’ muhna ah a sia gamta hi. Israel a khialhsakna, Nebat’ tapa Jeroboam’ khialhnate panin amah kihem khia lo hi.
  </para>
  <para style="p">
    <verse number="10" style="v"/>Jabesh’ tapa Shallum in amah sawmsim a, Ibleam ah amah sat pukin that a, tua ciangin ama tangin uk hi.
  </para>
  <para style="p">
    <verse number="11" style="v"/>Tu-in Zekhariah’ sepna a om laite, en in, Israel Kumpite’ Khang Tangthu Laibu sungah kigelh hi.
  </para>
  <para style="p">
    <verse number="12" style="v"/>(Hih in Topa’ thuciamna, Jehu tungah a piak, “Na suante khang lina dongin Israel kumpi tokhom tungah tu ding hi,” a cih ahi hi. Tua ahih ciangin tua bangin a piang hi.)
  </para>
  <para style="p">
    <verse number="13" style="v"/>Judah kumpipa Uzziah’ kum sawmthum-le-kuana kumin Jabesh’ tapa Shallum in uk ding kipan a, amah in Samaria ah kha khat sung uk hi.
  </para>
  <para style="p">
    <verse number="14" style="v"/>Tua ciangin Tirzah panin Gadi’ tapa Menahem hong paito-in Samaria hong tung a, tua ciangin amah in Samaria ah Jabesh’ tapa Shallum satpukin that a, ama tangin uk hi.
  </para>
  <para style="p">
    <verse number="15" style="v"/>Tu-in Shallum’ sepna a om laite, leh amah in a hihsa a sawmsimna, en in, Israel Kumpite’ Khang Tangthu Laibu sungah kigelh hi.
  </para>
  <para style="p">
    <verse number="16" style="v"/>Tua hun lai takin Menahem in Tappuah leh a sunga teng khempeuh leh Tirzah pana kipan a gam sung teng luh hi; bang hang hiam cih leh amaute in ama adingin a kongpite uh hong lo uh a, tua ahih ciangin amah in luhin, tua sunga om numei naupaai khempeuh phel kham hi.
  </para>
  <para style="p">
    <verse number="17" style="v"/>Judah kumpipa Uzziah’ kum sawmthum-le-kuana kumin Gadi’ tapa Menahem in Israel tungah uk ding kipan a, amah in Samaria panin kum sawm sung uk hi.
  </para>
  <para style="p">
    <verse number="18" style="v"/>Amah in Topa muhna ah a sia gamta hi; Israel a khialhsakna, Nebat’ tapa Jeroboam’ khialhnate khempeuh panin a nuntak sung tawntung amah kihem khia lo hi.
  </para>
  <para style="p">
    <verse number="19" style="v"/>Assiria kumpipa Pul tua gam do dingin hong kuan hi; tua ciangin kumpi aana a letna a kipsak dingin a huh theih nading a deihna-in Menahem in Pul tungah ngun talen tulkhat pia hi.
  </para>
  <para style="p">
    <verse number="20" style="v"/>Menahem in Assiria kumpipa tungah a piak dingin mihau khempeuh, a mi kim tung panin ngun shekel sawmnga, Israelte tung panin sum dok hi. Tua ahih ciangin Assiria kumpipa kihei kik a, tua gam sungah om lo hi.
  </para>
  <para style="p">
    <verse number="21" style="v"/>Tu-in Menahem’ sepna a om laite, leh a hih khempeuh, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="22" style="v"/>Tua ciangin a pate tawh Menahem ihmu a, ama tangin a tapa Pekahiah in uk hi.
  </para>
  <para style="p">
    <verse number="23" style="v"/>Judah kumpipa Azariah’ kum sawmngana kumin Menahem’ tapa Pekahiah in Samaria panin Israel tungah uk ding kipan a, amah in kum nih sung uk hi.
  </para>
  <para style="p">
    <verse number="24" style="v"/>Amah in Topa’ muhna ah a sia gamta hi; Israel a khialhsakna, Nebat’ tapa Jeroboam’ khialhnate panin amah kihei khia lo hi.
  </para>
  <para style="p">
    <verse number="25" style="v"/>Tua ciangin ama nuai-ah a ukpa, Remaliah’ tapa Pekah in Gilead mi sawmnga tawh amah sawmsim a, kumpipa’ inn sungtawng, Samaria ah amah that hi; amah a thah khit ciangin ama tangin uk hi.
  </para>
  <para style="p">
    <verse number="26" style="v"/>Tu-in Pekahiah’ nasepna a om laite, leh a hih khempeuh, en in, Israel Kumpite’ Khang Tangthu Laibu sungah kigelh hi.
  </para>
  <para style="p">
    <verse number="27" style="v"/>Judah kumpipa Uzziah’ kum sawmnga-le-nihna kumin Remaliah’ tapa Pekah in Samaria panin Israel tungah uk ding kipan a, kum sawmnih sung uk hi.
  </para>
  <para style="p">
    <verse number="28" style="v"/>Amah in Topa muhna ah a sia gamta hi; Israel a khialhsakna, Nebat’ tapa Jeroboam’ khialhnate panin amah kihem khia lo hi.
  </para>
  <para style="p">
    <verse number="29" style="v"/>Israel kumpipa Pekah’ hun lai takin Assiria kumpipa Tiglath-pileser hong pai-in Ijon, Abelbethma-akah, Janoah, Kedesh, Hazor, Gilead, leh Galili, Naftali gam khempeuh la hi; amah in galmatin mite Assiria ah ciahpih hi.
  </para>
  <para style="p">
    <verse number="30" style="v"/>Tua ciangin Uzziah’ tapa Jotham’ kum sawmnihna kumin, Elah’ tapa Hoshea in Remaliah tapa Pekah sawmsimin amah satpukin that a, tua ciangin ama tangin uk hi.
  </para>
  <para style="p">
    <verse number="31" style="v"/>Tu-in Pekah’ gamtatna a om laite, leh a hih khempeuh, en in, Israel Kumpite’ Khang Tangthu Laibu sungah kigelh hi.
  </para>
  <para style="p">
    <verse number="32" style="v"/>Israel kumpipa, Remaliah’ tapa Pekah’ kum nihna kumin, Judah kumpipa, Uzziah’ tapa Jotham in uk ding kipan hi.
  </para>
  <para style="p">
    <verse number="33" style="v"/>Amah in uk ding a kipatin kum sawmnih-le-nga pha a, amah in Jerusalem ah kum sawm-le-guk sung uk hi. Ama nu’ min in Jerusha hi a, Zadok’ tanu ahi hi.
  </para>
  <para style="p">
    <verse number="34" style="v"/>A pa Uzziah’ gamtatnasa khempeuh bangin amah in Topa’ mit-ah a man gamta hi.
  </para>
  <para style="p">
    <verse number="35" style="v"/>Ahi zongin mualtunga biaknate kikoih khia lo hi; mite in tuate tungah biakna pia-in paknamtui hal lai uh hi. Amah in Topa’ inn kulh kongpi tungnung bawl hi.
  </para>
  <para style="p">
    <verse number="36" style="v"/>Tu-in Jotham’ nasepna a om laite, leh a hih khempeuh, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="37" style="v"/>Tua hunin Topa in Judah do dingin Siria kumpipa Rezin leh Remaliah’ tapa Pekah sawl ding kipan hi.
  </para>
  <para style="p">
    <verse number="38" style="v"/>Jotham a pate tawh ihmu a, a pu David khuapi sungah a pate tawh kivui hi; ama tangin a tapa Ahaz in uk hi.
  </para>
  <chapter number="16" style="c"/>
  <para style="p">
    <verse number="1" style="v"/>Remaliah’ tapa Pekah’ kum sawm-le-sagihna kumin, Judah kumpipa, Jotham’ tapa Ahaz in uk ding kipan hi.
  </para>
  <para style="p">
    <verse number="2" style="v"/>Ahaz in uk ding a kipatin kum sawmnih pha a, Jerusalem ah kum sawm-le-guk sung uk hi. A pu David’ gamtatnasa bangin amah in a Pasian, Topa’ mit-ah a man gamta lo a,
  </para>
  <para style="p">
    <verse number="3" style="v"/>Israel kumpipte’ khekhap mah zui hi. Topa in Israel mite’ mai-ah a hawlkhiat minamte’ zat a kihhuai gamtate bangin biakna-in ama tapa nangawn hal hi.
  </para>
  <para style="p">
    <verse number="4" style="v"/>Amah in mual tunga biaknate tung, leh mual dawnte tung, leh singniim nuai khempeuh ah biakna pia-in paknamtui hal hi.
  </para>
  <para style="p">
    <verse number="5" style="v"/>Tua ciangin Siria kumpipa Rezin leh Israel kumpipa, Remaliah, tapa Pekah, Jerusalem gal-in a do dingin hong kuanto uh a, amaute in Ahaz umcih uh a, ahih hangin amah zo zo lo uh hi.
  </para>
  <para style="p">
    <verse number="6" style="v"/>Tua hun lai takin Edom kumpipa Rezin in Edom gam dingin Elath la kikin Elath panin Judah mite hawlkhia hi; tua ciangin tu ni dongin amaute a ten’na ahi Elath-ah Edom mite hong pai uh hi.
  </para>
  <para style="p">
    <verse number="7" style="v"/>Tua ciangin Ahaz in Assiria kumpipa Tiglath-pileser kiangah kamtaite sawlin, “Keimah in na nasempa leh na tapa ka hi hi. Hong kuanto in la, keimah a hong sim Siria kumpipa leh Israel kumpipa’ kiang panin kei hong honkhia in,” a ci hi.
  </para>
  <para style="p">
    <verse number="8" style="v"/>Ahaz in zong Topa’ inn sung leh kumpipa’ vankoihna a, ngun leh khamte la-in Assiria kumpipa kiangah letsong khat puak hi.
  </para>
  <para style="p">
    <verse number="9" style="v"/>Tua ciangin Assiria kumpipa in ama thu ngai hi; Assiria kumpipa Damaskas a do-in hong kuan to-in tua khua la a, a mite galmatin Kir-ah pua a, amah in Rezin that hi.
  </para>
  <para style="p">
    <verse number="10" style="v"/>Assiria kumpipa Tiglath-pileser tawh kimu dingin kumpi Ahaz Damaskas ah a pai ciangin, amah in Damaskas ah a om biakna tau mu hi. Tua ciangin kumpi Ahaz in biakna tau a om dan, a neng a tawngin a lah kimna a lim khat siampi Urijah kiangah puak hi.
  </para>
  <para style="p">
    <verse number="11" style="v"/>Tua ciangin siampi Urijah in biakna tau bawl hi; Damaskas panin kumpi Ahaz hong tun’ ma-in kumpi Ahaz in Damaskas panin a khakna tawh kizui-in siampi Urijah in a bawl hi.
  </para>
  <para style="p">
    <verse number="12" style="v"/>Damaskas panin kumpipa hong tun’ ciangin kumpipa in biakna tau en hi. Tua ciangin biakna tau kiang kumpipa in hong naihin paito a, biakna pia hi.
  </para>
  <para style="p">
    <verse number="13" style="v"/>a meihal biakna leh an tawh a biakna halin, leenggahzu tawh a biakna sung a, thunuam-a a biakna sisan biakna tau tungah theh hi.
  </para>
  <para style="p">
    <verse number="14" style="v"/>Tua ciangin amah in ama biakna tau leh Topa’ inn kikal, inn mai panin Topa mai-ah a om sumngo biakna tau la khia-in ama biakna tau leilu lam pangah koih hi.
  </para>
  <para style="p">
    <verse number="15" style="v"/>Tua ciangin kumpi Ahaz in siampi Urijah thu pia-in, “Gam sung mi khempeuh’ meihal biakna, leh an tawh a biakna leh leenggahzu tawh a biakna uh tawh biakna tau lian tungah zingsang meihal biakna, leh nitakin an tawh biakna, leh kumpipa’ meihal biakna leh an tawh a biaknate hal khawm in; tua tungah meihal biakna sisan khempeuh, leh biak piakna sisan khempeuh theh in; ahih hangin sumngo biakna tau in kei adingin thu dot nading hi ding hi,” a ci hi.
  </para>
  <para style="p">
    <verse number="16" style="v"/>Kumpi Ahaz’ thupiak bangin siampi Urijah in hih thu khempeuh hih hi.
  </para>
  <para style="p">
    <verse number="17" style="v"/>Tua ciangin kumpi Ahaz in a din’na kungte tan khia-in tuate panin a kuang la khia a, a nuai-a om sumngo bawngtalte tung panin tuikuangpi la khia sukin suang vial tungah nga hi.
  </para>
  <para style="p">
    <verse number="18" style="v"/>Tua ciangin Assiria kumpipa hangin amah in sabbath ni-in zat dingin inn sungah a kibawl tutna khuhna leh kumpipa’ lutna a puanung, Topa’ inn panin lakhia hi.
  </para>
  <para style="p">
    <verse number="19" style="v"/>Tu-in Ahaz in a hih a gamtatna a om laite, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="20" style="v"/>Tua ciangin Ahaz a pate tawh ihmu a, David khuapi sungah a pate tawh kivui hi; tua ciangin ama tangin a tapa Hezekiah in uk hi.
  </para>
  <chapter number="17" style="c"/>
  <para style="p">
    <verse number="1" style="v"/>Judah kumpipa Ahaz’ kum sawm-le-nihna kumin Elash’ tapa Hoshea in Israel tungah Samaria panin uk ding kipan a, amah in kum kua sung uk hi.
  </para>
  <para style="p">
    <verse number="2" style="v"/>Amah in Topa muhna ah a sia gamta a, ahi zongin ama ma-a Israel kumpite bang hi lo hi.
  </para>
  <para style="p">
    <verse number="3" style="v"/>Assiria kumpipa Shamaneser amah doin kuanto hi; tua ciangin Hoshea in ama khutnuai mi suak a, ama tungah siah puak hi.
  </para>
  <para style="p">
    <verse number="4" style="v"/>Ahih hangin Assiria kumpipa in Hoshea a zuautatna mu hi; bang hang hiam cih leh amah in Izipt kumpipa So kiangah kamtaite sawl a, a kum kumin a hih ngeisa bangin Assiria kumpipa tungah zong siah pia lo hi; tua ahih ciangin Assiria kumpipa in amah man a, thong sungah amah hencip hi.
  </para>
  <para style="p">
    <verse number="5" style="v"/>Tua ciangin Assiria kumpipa in gam sung khempeuh simin Samaria tung a, amah in kum thum sung umcih hi.
  </para>
  <para style="p">
    <verse number="6" style="v"/>Hoshea’ kum kua-na kumin Assiria kumpipa in Samaria la a, amah in Assiria ah Israel mite ciahpih a, Halah gam sung, leh Gozan gam a, gun om Habor, leh Media khuapite sungah amaute koih hi.
  </para>
  <para style="p">
    <verse number="7" style="v"/>Hih thu a pian’na in, Israel mite in Izipt kumpipa Faro’ khutnuai Izipt gam panin amaute a paikhiatpih a Pasian uh Topa’ tungah khial a, pasian dangte kihta-in
  </para>
  <para style="p">
    <verse number="8" style="v"/>Israel mite mai-ah Topa in a hawlkhiat minamte’ ngeina, leh Israel kumpite in a pian’sak ngeinate a zuihna hang uh ahi hi.
  </para>
  <para style="p">
    <verse number="9" style="v"/>Tua ciangin Israel mite in Topa a Pasian uh langpanin a man lo na vaihawm uh hi. Amaute in amau’ adingin gal vilna bukno akipan kulh a nei khuapi dongin khuapi khempeuh ah mual tunga biakna bawl uh hi;
  </para>
  <para style="p">
    <verse number="10" style="v"/>amaute in amau’ adingin mualsang tung khempeuh leh singniim nuai khempeuh ah khuampite leh Asherah milimte phut uh hi;
  </para>
  <para style="p">
    <verse number="11" style="v"/>tua ciangin amaute’ mai-ah Topa in a puakkhiat minamte’ hih bangin amaute in mual tunga biakna mun khempeuh tungah paknamtui hal uh hi. Amaute in a hoih lo nate hihin Topa hehsak uh a,
  </para>
  <para style="p">
    <verse number="12" style="v"/>Topa in amaute tungah , “Note in na hih kei ding uh hi,” a cih milimte’ na sem uh hi.
  </para>
  <para style="p">
    <verse number="13" style="v"/>Ahi zongin Topa in kamsangte khempeuh leh thu-mu-te khempeuh tung tawnin Israel leh Judah hilhkhol a, “Na pu na pate uh ka thupiak thukhamte khempeuh, leh kamsangte ahi ka nasemte tung tawnin note kiangah thu kong puak bangin na gamtat siate panun kihei-in ka thupiaknate leh ka thukhamte zui un,” a ci hi.
  </para>
  <para style="p">
    <verse number="14" style="v"/>Ahih hangin amaute in thungai lo uh a, Topa a Pasian uh a um lo a pate uh mah bangin lungsim khauh uh hi.
  </para>
  <para style="p">
    <verse number="15" style="v"/>Amaute in ama thukhamte, leh a pu a pate uh tawh a bawl a thuciamna, leh amaute tungah a piak hilhkholhnate simmawh uh hi. Amaute in a mawkna milimte zui-in a mawkna suak uh a, amaute tawh kibangin gamta kei un ci-in Topa in a thupiak tawh kisai-in, amaute in amau’ kim-a om minamte zui uh hi.
  </para>
  <para style="p">
    <verse number="16" style="v"/>Amaute in Topa a Pasian uh thupiakte khempeuh nusia-in amau’ adingin a kisung bawngno nih lim bawl uh hi; amaute in Asherah milim khat bawl uh a, vantung a, om nate khempeuh bia-in Baal’ na sem uh hi.
  </para>
  <para style="p">
    <verse number="17" style="v"/>Amaute in biakna-in a tanute uh leh a tapate uh halin vankahna leh aisanna zang uh a, Topa muhna ah a sia gamta dingin amau kizuak tawmin amah hehsak uh hi.
  </para>
  <para style="p">
    <verse number="18" style="v"/>Tua ahih ciangin Israel mite tungah Topa heh a, ama muhna panin amaute hemkhia hi; kuamah dang om nawn loin Judah minam bek om lai hi.
  </para>
  <para style="p">
    <verse number="19" style="v"/>Judah mite in zong Topa a Pasian uh thupiaknate zui loin Israel mite in a phuah tawm ngeinate zuihpih uh hi.
  </para>
  <para style="p">
    <verse number="20" style="v"/>Tua ciangin Topa in Israel suan-le-khakte khempeuh nialin amaute gimsak a, ama muhna panin amaute a paihkhiat dongin a siasak mite khut sungah amaute pia hi.
  </para>
  <para style="p">
    <verse number="21" style="v"/>Amah in David innkuan panin Israel gam a balkhiat khit ciangin Israel mite in Nebat’ tapa Jeroboam kumpi-in koih uh hi. Tua ciangin Jeroboam in Topa zuihna panin Israel hawlkhia-in khialhna lianpi amaute bawlsak hi.
  </para>
  <para style="p">
    <verse number="22-23" style="v"/>Israel mite in Jeroboam’ khialhna khempeuh hih uh hi; kamsangte ahi a nasemte khempeuh tung tawnin a gensa bangin Topa in ama muhna panin Israel a hepkhiat dongin tuate panin amaute kihem lo uh hi. Tua ahih ciangin amau’ gam panin Assiria’ah tu ni dongin Israel sal-in om hi.
  </para>
  <para style="p">
    <verse number="24" style="v"/>Tua ciangin Assiria kumpipa in Babilon, Kuthah, Avva, Hamath, leh Sefarvaim panin mite paipih a, Israel mite’ tangin Samaria khuapite ah amaute koih hi; amaute in Samaria gam luahin a khuapite-ah teeng uh hi.
  </para>
  <para style="p">
    <verse number="25" style="v"/>Tua lai-ah a ten’ cilun amaute in Topa kihta lo uh hi; tua ahih ciangin Topa in amaute kimkhat a that humpinelkaite amaute lakah khah hi.
  </para>
  <para style="p">
    <verse number="26" style="v"/>Tua ahih ciangin Assiria kumpipa kiangah, “Nangmah in pua khia-in Samaria khuapite sungah na koih minamte in tua gam’ pasian’ thukham thei lo uh hi; tua ahih ciangin amah in amaute lakah humpinelkaite khah hi, en in, amaute in tua gam’ pasian’ thukham thei lo uh ahih manin tuate in amaute that uh hi,” ci-in kigen hi.
  </para>
  <para style="p">
    <verse number="27" style="v"/>Tua ciangin Assiria kumpipa in thu pia a, “Na puakkhiatna uh mun siampite khat tua lai-ah puak un; amah pai-in tua lai-ah teengin a gamsung pasian’ thukhamte amaute hilh sak un,” a ci hi.
  </para>
  <para style="p">
    <verse number="28" style="v"/>Tua ahih ciangin Samaria panin a puakkhiat uh siampite khat hong pai-in Beth-el ah teng a, amaute in Topa bangci kihtak ding cih thu amaute kiangah hilh hi.
  </para>
  <para style="p">
    <verse number="29" style="v"/>Ahih hangin minam khempeuh in amau’ pasiante bawl uh a, minam khempeuh in amau’ ten’na khuapite sung, Samaria mite’ bawlsa mual tunga biakna munte ah tuate koih uh hi;
  </para>
  <para style="p">
    <verse number="30" style="v"/>Babilon mite in Sukkoth-benoth pasian lim, Kuth mite in Nergal pasian lim, Hamath mite in Ashima milim,
  </para>
  <para style="p">
    <verse number="31" style="v"/>leh Avva mite in Nabhaz leh Tartak milimte bia uh hi; Sefarvaim mite in Sefarvaim pasiante ahi Adrammelek leh Anammelek biakna-in a tate uh mei tawh hal uh hi.
  </para>
  <para style="p">
    <verse number="32" style="v"/>Amaute in zong Topa kihta uh a, mual tunga biakna siampi dingin amau sung panin mi namkim seh uh a, tuate in mual tunga biaknate tungah amau’ adingin biakna piaksak uh hi.
  </para>
  <para style="p">
    <verse number="33" style="v"/>Tua ahih ciangin amaute in Topa kihta uh a, ahih hangin amaute a kipuak khiatna minamte’ ngeina bangin amau’ pasiante’ na zong sem uh hi.
  </para>
  <para style="p">
    <verse number="34" style="v"/>Tu ni dongin amaute in a ni danga ngeina bangin hih uh hi. Amaute in Topa kihta lo uh a, Israel min a phuah Jakob’ suante’ Topa in a thupiak thukhamte ahi a, ngeina kipte ahi a, zuih ding ngeina ahi a, a thupiakna ahi zongin amaute in zui lo uh hi.
  </para>
  <para style="p">
    <verse number="35" style="v"/>Topa in Israelte tawh thuciamna khat bawlin amaute thu pia a, “Note in pasian dangte kihta loin, amaute tungah note kun loin, amau’ na zong sem loin, amaute tungah biakna zong na pia kei ding uh hi;
  </para>
  <para style="p">
    <verse number="36" style="v"/>ahih hangin Izipt gam panin vangliatna leh thahatna tawh note a hong paikhiatpih Topa na kihta ding uh hi; ama mai-ah note na kun ding uh a, ama tungah biakna na pia ding uh hi.
  </para>
  <para style="p">
    <verse number="37" style="v"/>Note adingin a gelh thukhamte leh ngeina kipte leh zuih ding ngeina leh thupiaknate zuih ding na kingaihsun tawntung ding uh hi. Note in pasian dangte na kihta kei ding uh a,
  </para>
  <para style="p">
    <verse number="38" style="v"/>note tawh ka bawlsa thuciamna na mangngilh kei ding uh hi. Note in pasian dangte na kihta kei ding uh a,
  </para>
  <para style="p">
    <verse number="39" style="v"/>ahih hangin Topa na Pasian uh na kihta ding uh hi; tua ciangin amah in na galte khempeuh uh khut sung panin note hong honkhia ding hi,” a ci hi.
  </para>
  <para style="p">
    <verse number="40" style="v"/>Ahi zongin hih mite in tua thu ngai lo uh a, a ni danga ngeina bangin gamta uh hi.
  </para>
  <para style="p">
    <verse number="41" style="v"/>Tua ahih ciangin hih minamte in Topa kihta uh a, a kiseek amau’ milimte’ na zong sem kawm uh hi; a tate uh leh a tate uh tate in zong tua bangin hih uh hi—a pu a pate uh hih bangin a suan a khakte un tu ni dongin hih uh hi.
  </para>
  <chapter number="18" style="c"/>
  <para style="p">
    <verse number="1" style="v"/>Israel kumpipa, Elah’ tapa Hoshea’ kum thumna kumin, Judah kumpipa, Ahaz’ tapa Hezekiah in uk ding kipan hi.
  </para>
  <para style="p">
    <verse number="2" style="v"/>Amah in uk ding a kipatin kum sawmnih-le-nga pha a, amah in Jerusalem ah kum sawmnih-le-kua sung uk hi. Ama nu’ min in Abi hi a, Zekhariah’ tanu ahi hi.
  </para>
  <para style="p">
    <verse number="3" style="v"/>Amah in a pu David’ hihna khempeuh tawh kizui-in Topa’ mit-ah a man gamta hi.
  </para>
  <para style="p">
    <verse number="4" style="v"/>Amah in mual tunga biaknate hemkhia-in, khuampite sutan a, Asherah milim phuk pai hi. Tua ciangin amah in Moses’ bawlsa sumngo gulpi satnen hi; bang hang hiam cih leh tua ni dongin Israel mite in tua tungah paknamtui hal uh hi; tua pen Nehushtan kici hi.
  </para>
  <para style="p">
    <verse number="5" style="v"/>Amah in Israel Pasian, Topa muang hi; tua ahih ciangin ama nung a, Judah kumpite khempeuh lak hita leh ama mai-ate lak hita leh amah tawh a kibang kuamah om lo hi.
  </para>
  <para style="p">
    <verse number="6" style="v"/>Bang hang hiam cih leh amah in Topa kip takin len hi; amah zuihna panin kihemkhia lo a, Topa in Moses a thupiak thupiaknate zui hi.
  </para>
  <para style="p">
    <verse number="7" style="v"/>Tua ciangin amah tawh Topa omkhawm hi; a kuankhiatna khempeuh ah mavang hi. Amah in Assiria kumpipa lehdo-in ama na sem lo hi.
  </para>
  <para style="p">
    <verse number="8" style="v"/>Amah in galvilna bukno akipan kulh a nei khuapi dongin, Gaza leh a gamsung ciang dong Filistiate vatgawp hi.
  </para>
  <para style="p">
    <verse number="9" style="v"/>Israel kumpipa, Elah’ tapa Hoshea’ kum sagihna kum ahi, Kumpi Hezekiah’ kum lina kumin Assiria kumpipa Shalmaneser, Samaria do-in hong kuan to-in umcih a,
  </para>
  <para style="p">
    <verse number="10" style="v"/>kum thum a beina ah tua khua la zo hi. Israel kumpi Hoshea’ kum kua-na kum ahi, Hezekiah’ kum gukna kumin Samaria kila hi.
  </para>
  <para style="p">
    <verse number="11" style="v"/>Assiria kumpipa in Israel mite Assiria ah la a, Halah gam sung, leh Gozan gama gun om Habor, leh Media khuapite sungah koih hi;
  </para>
  <para style="p">
    <verse number="12" style="v"/>bang hang hiam cih leh amaute in Topa a Pasian uh aw ngai lo a, ama thuciamna, Topa’ nasem Moses’ thupiak khempeuh nangawn palsat uh hi; amaute in thu ngai loin, thu zong mang lo uh hi.
  </para>
  <para style="p">
    <verse number="13" style="v"/>Kumpi Hezekiah’ kum sawm-le-lina kumin Assiria kumpipa Sennakherib, Judah khuapi kulh a neite khempeuh a sim dingin hong kuan to-in tuate la hi.
  </para>
  <para style="p">
    <verse number="14" style="v"/>Tua ciangin Judah kumpipa Hezekiah in Assiria kumpipa kiang Lakhish ah mi sawlin, “Ka gamta khial hi; kei kiang panin nungkik in; kei tungah nong koih peuhpeuh ka thuak ding hi,” a ci hi. Tua ciangin Assiria kumpipa in Judah kumpipa Hezekiah tung panin ngun talen zathum leh kham talen sawmthum kal hi.
  </para>
  <para style="p">
    <verse number="15" style="v"/>Tua ciangin Hezekiah in Topa’ innsung leh kumipa’ inn vankoihnate a, a om ngun khempeuh ama tungah pia hi.
  </para>
  <para style="p">
    <verse number="16" style="v"/>Tua hunin Hezekiah in Topa’ biakinn kongkhakte tung pan, leh Judah kumpipa Hezekiah in a zutna kongkhak mungte panin khamte hawkkhia-in Assiria kumpipa tungah pia hi.
  </para>
  <para style="p">
    <verse number="17" style="v"/>Tua ciangin Assiria kumpipa in Lakhish panin Kumpi Hezekiah kiang Jerusalem ah galkap hon lianpi khat tawh a galkapmang lian penpa, a innsung mang lianpenpa, leh a ulian khat a sawl hi. Amaute paito-in Jerusalem tung uh hi. Amaute a tun’ uh ciangin amaute hong pai-in puansawppa’ nasepna phual zuatna lampi a, om bual tungnung tuilakna gei-ah hong ding uh hi.
  </para>
  <para style="p">
    <verse number="18" style="v"/>Amaute in kumpipa a sap uh ciangin, amaute kiangah inn sung ukpa ahi, Hilkiah’ tapa Eliakim, leh lai-at Shebnah, leh thuciamtehpa ahi, Asaf tapa Joah hong pai uh hi.
  </para>
  <para style="p">
    <verse number="19" style="v"/>Tua ciangin a ulianpa in amaute kiangah, “Hezekiah kiangah gen un, ‘Assiria kumpipa, kumpi lianpa in hih bangin ci hi: Hih na kimuan’na uh bang suang na hi uh hiam?
  </para>
  <para style="p">
    <verse number="20" style="v"/>Note in kampau lel pen galsim nadingin thu lamlahna leh thahatna-in na ngaihsun uh hi! Note in kei nong lehdo nadingun bang suang na hi uh hiam?
  </para>
  <para style="p">
    <verse number="21" style="v"/>En un, a tungah a kingam mipa’ khut a sun ding pumpeeng kitam kung a bang lel Izipt tu-in na suang uh hi. Amah a suangte khempeuh tungah Izipt kumpipa Faro in tua bang lel ahi hi.
  </para>
  <para style="p">
    <verse number="22" style="v"/>Ahih hangin note in kei kiangah, “Kote in Topa ka Pasian uh ka suang uh hi,” na cih uh leh, Hezekiah in mual tunga biaknate leh a biakna taute hepkhiat sakin Judah leh Jerusalem tung a, “Jerusalem khua sung hih biakna tau mai-ah na bia ding uh hi,” a cihpa hilo ahi hiam?
  </para>
  <para style="p">
    <verse number="23" style="v"/>Tu-in hong pai un, Assiria kumpi ka topa tawh kikhapna khat bawl un: no lam panin a tunga tuang ding na ngah nak uh leh note tungah sakol tulnih kong pia ding hi.
  </para>
  <para style="p">
    <verse number="24" style="v"/>Tua ahih ciangin note in leengte leh sakol tuangte tawh kisai-in Izipt a suang kimlai-in bangci-in ka topa’ nasemte lakah a neupen galkap ukpa khat lehnawh zo ding na hi uh hiam?
  </para>
  <para style="p">
    <verse number="25" style="v"/>Tua tham loin, Topa tawh loin hih mun do a, a susia dingin hong paito ka hi hiam? Topa in kei kiangah, Hih gam do-in paito in la, susia in,’ hong ci hi,” a ci hi.
  </para>
  <para style="p">
    <verse number="26" style="v"/>Tua ciangin Hilkiah’ tapa Eliakim, leh Shebnah, leh Joah in a ulianpa kiangah, “Kong thum uh hi, kote in thei ka hih manun Aram pau-in na nasemte tungah thu hong gen in; kulh tunga om mite’ zakin Judah pau-in kote tungah hong gen kei in,” a ci uh hi.
  </para>
  <para style="p">
    <verse number="27" style="v"/>Ahih hangin a ulianpa in amaute kiangah, “Ka topa in hih thute na topa uh leh note tungah a gen dingin hong sawlin, amau’ ek mah ne-in amau’ zun mah dawn dingin note tawh a siakhawm ding kulh tunga tu mite kiangah gen lo dingin hong sawl ahi hiam?” a ci hi.
  </para>
  <para style="p">
    <verse number="28" style="v"/>Tua ciangin a ulianpa dingin Judah pau-in a gingin kiko a: “Assiria kumpipa, kumpi lianpa’ thu za un!
  </para>
  <para style="p">
    <verse number="29" style="v"/>Kumpipa in hih bangin ci hi: ‘Hezekiah’ khemsa-in om kei un; bang hang hiam cih leh amah in keima khutsung panin note hong honkhia zo lo ding hi.
  </para>
  <para style="p">
    <verse number="30" style="v"/>Topa in eite hong honkhia taktak ding a, Asiria kumpipa khut sungah hih khuapi kipia lo ding hi, ci-a Hezekiah’ hong genna tawh Topa suang kei un,’ ci hi.
  </para>
  <para style="p">
    <verse number="31-32" style="v"/>Hezekiah’ thu ngai kei un; bang hang hiam cih leh Assiria kumpipa in hih bangin ci hi: ‘kei tawh kilemna hong bawl un la, kei kiangah hong pai un; tua ciangin kei hong pai-in nomau leitang tawh a kibatna mun, an leh leenggahzu a omna, an leh leenggui lo a omna, oliv kungte leh khuaizu a omna gamah, note si loin na nuntak nadingun kong koih dong matengin note khempeuh in nomau leenggui gah ciat ne-in, mi khempeuh in a theigah ciat uh ne ding a, note khempeuh in na tuinak ciat uh panin tui na dawn ding uh hi. Tua ahih ciangin amah in note kiangah, Topa in eite hong honkhia ding hi, ci-in note hong lamlah khialhna-ah Hezekiah thu ngai kei un.
  </para>
  <para style="p">
    <verse number="33" style="v"/>Assiria kumpipa’ khut sung panin minamte’ pasian khatpeuh in a gam honkhia ngei ahi hiam?
  </para>
  <para style="p">
    <verse number="34" style="v"/>Hamath leh Arpad’ pasiante koi-ah om ahi uh hiam? Sefarvaim, Hena, leh Ivvah pasiante koi-ah om ahi uh hiam? Keima khutsung panin amaute in Samaria a honkhia uh hiam?
  </para>
  <para style="p">
    <verse number="35" style="v"/>Topa in ka khutsung panin Jerusalem a hotkhiat nadingin gam sung pasiante khempeuh lakah kua in keima khutsung panin a gam uh honkhia ngei ahi hiam?’ ci hi,” a ci hi.
  </para>
  <para style="p">
    <verse number="36" style="v"/>Ahih hangin mite dai-in kam khat beek dawngkik lo uh hi; bang hang hiam cih leh kumpipa’ thupiakna in, “Amah dawng kei un,” cihna ahi hi.
  </para>
  <para style="p">
    <verse number="37" style="v"/>Tua ciangin inn sung a ukpa, Hilkiah’ tapa Eliakim, leh lai-atpa Shebna, leh thuciamtehpa, Asaf tapa Joahte a puan uh balkeksa-in Hezekiah kiangah hong pai uh a, a ulianpa’ kammalte ama kiangah gen uh hi.
  </para>
  <chapter number="19" style="c"/>
  <para style="p">
    <verse number="1" style="v"/>Kumpi Hezekiah in a zak ciangin, a dahna hangin a puante balkekin puanhampi silh a, Topa’ inn sungah pai hi.
  </para>
  <para style="p">
    <verse number="2" style="v"/>Tua ciangin amah in inn sung a ukpa Eliakim, leh lai-atpa Shebna, leh siampi luite puanhampi silhsakin Amoz’ tapa kamsangpa Isaiah kiangah sawl hi.
  </para>
  <para style="p">
    <verse number="3" style="v"/>Amaute in ama kiangah, “Hezekiah in hih bangin ci hi: Tu ni in lungkham ni, hong kitai ni, min dai ni ahi hi; naungekte a suah hun tung a, amaute hin’ khiatna ding thatang om lo hi.
  </para>
  <para style="p">
    <verse number="4" style="v"/>Ama topa ahi Assiria kumpipa in a nungta Pasian a zahko dingin a sawl a ulianpa’ kammalte khempeuh Topa na Pasian in za-in Topa na Pasian in a zaksa thute nial khin kha ding hi; tua ciangin a om lai mite adingin thungen in,” a ci uh hi.
  </para>
  <para style="p">
    <verse number="5" style="v"/>Kumpi Hezekiah’ nasemte Isaiah kiangah hong tun’ ciangin,
  </para>
  <para style="p">
    <verse number="6" style="v"/>Isaiah in amaute kiangah, “Na topa uh kiangah gen un, ‘Topa in hih bangin ci hi: Assiria kumpipa’ nasemte in kei hong simmawhna, na zaksa uh thute hangin lau kei un.
  </para>
  <para style="p">
    <verse number="7" style="v"/>En un, keimah in ama sungah lungsim khat ka guang ding a, amah in kamdawn khat za-in a gamah ciahkik ding hi; ama gam mah ah namsau tawh amah a tuk nading ka piangsak ding hi,’ ci un,” a ci hi.
  </para>
  <para style="p">
    <verse number="8" style="v"/>Assiria kumpipa in Lakhish nusia khinin Libnah khua tawh a kidona thu, a ulianpa in za ahih manin, kumpipa kiangah thu a dong dingin a pai hi.
  </para>
  <para style="p">
    <verse number="9" style="v"/>Ethiopia kumpipa Tirhakah in amah do dingin a hong kuankhiat khitna thu kumpipa in a zak ciangin, amah in Hezekiah kiangah kamtaite sawl kikin,
  </para>
  <para style="p">
    <verse number="10" style="v"/>“Judah kumpipa Hezekiah kiangah hih bangin gen un: ‘Assiria kumpipa khut sungah Jerusalem kipia lo ding hi, ci-a hong ciamna tawh na suan’ na Pasian’ khemsa-in om kei in.
  </para>
  <para style="p">
    <verse number="11" style="v"/>En in, Assiria kumpite in gam khempeuh a hihnasa, a suksiat mangna thu na za khin hi. Tua ahih ciangin nang hong kihonkhia ding ahi hiam?
  </para>
  <para style="p">
    <verse number="12" style="v"/>Ka pu ka pate in a suksiat minam Gozan, Haran, Rezef, leh Telassar gam sunga om Eden mite, tua minamte’ pasiante in amaute a honkhia zo hiam?
  </para>
  <para style="p">
    <verse number="13" style="v"/>Hamath kumpipa, Arpad kumpipa, Sefarvaim khuapi kumpipa, Hena kumpipa, ahih kei leh Ivvah kumpipa koi-ah om ahi hiam?’ ci un,” a ci hi.
  </para>
  <para style="p">
    <verse number="14" style="v"/>Hezekiah in kamtaite’ tung panin a lai sangin sim hi; tua ciangin Topa’ innah Hezekiah paito a, Topa’ mai-ah a lai zal hi.
  </para>
  <para style="p">
    <verse number="15" style="v"/>Tua ciangin Hezekiah in Topa’ mai-ah thu ngenin, “Topa, Israel Pasian, kherubte tungah a tupa aw, leitung kumpi gam khempeuh lakah nangmah, nangmah bek in Pasian na hi hi; nangmah in vantung leh leitung na bawl hi.
  </para>
  <para style="p">
    <verse number="16" style="v"/>Topa aw, na bil hong ngat in la, hong za in; Topa aw, na mitte hong hak in la, hong mu in; tua ciangin a nungta Pasian a zahkona dingin a hong khak Sennakherib’ thute za in.
  </para>
  <para style="p">
    <verse number="17" style="v"/>A taktakin, Topa aw, Assiria kumpite in minam dangte leh a gam uh siasak a,
  </para>
  <para style="p">
    <verse number="18" style="v"/>a pasiante uh meikhuk sungah lotsak uh hi; bang hang hiam cih leh tuate in pasian hi lo-in, mihingte’ khut tawh a kibawl sing leh suang ahi hi; tua ahih ciangin tuate kisusia hi.
  </para>
  <para style="p">
    <verse number="19" style="v"/>Tua ahih ciangin tu-in, Topa kote’ Pasian aw, leitung kumpi gam khempeuh in nang, nang bek Pasian na hihna a theih nadingun ama khut panin kote hong honkhia in, kong thum hi, Topa aw,” a ci hi.
  </para>
  <para style="p">
    <verse number="20" style="v"/>Tua ciangin Amoz’ tapa Isaiah in Hezekiah kiangah sawlin, “Israel Pasian, Topa in hih bangin ci hi: Assiria kumpipa Sennakherib tawh kisai kei tungah nong thungetna ka za zo hi.
  </para>
  <para style="p">
    <verse number="21" style="v"/>Hih in amah tawh kisai-in Topa’ gensa thu ahi hi: “Zion khua pi in nang hong simmawh a, nang hong nuihsan hi; Jerusalem khuapi in na nungah a lu hong peisan hi,
  </para>
  <para style="p">
    <verse number="22" style="v"/>“Kua zahko-in a simmawh na hi hiam? Kua langpangin na aw sang sakin kihihsakna tawh gamta na hi hiam? Israelte’ a Siangtho Pa, a simmawh na hi hi.
  </para>
  <para style="p">
    <verse number="23" style="v"/>Na kamtaite tawh Topa na zahko a, nangmah in, ‘Ka leeng tampite tawh mual sangpen munah ka paikhin a, Lebanon gam tawng pek dong ka tung hi; a taamtaak sangpente ka phuk a, a taaksan hoihpente ka phuk hi; a gam tawng nungpen ah ka lut a, a tulak thukpen dongah ka lut hi.
  </para>
  <para style="p">
    <verse number="24" style="v"/>Tuikhukte ka to a, gamdang tuite ka dawn a, ka khe nuai tawh Izipt luite khempeuh ka keusak hi,’ na ci hi.
  </para>
  <para style="p">
    <verse number="25" style="v"/>“Sawt pek lai-in ka ngaihsutsa ahihna za nai lo na hi hiam? Taanglai pek panin ka geel kholhsa hi, tu-a ka tun’sak ding thute, kulh a nei khuapite nin bulomtang-in na hei nading,
  </para>
  <para style="p">
    <verse number="26" style="v"/>a sunga teengte a hatna teng kilakhia-in, lungkia-in cih nading thei loin, gamlak singnote le longeekte bangin, innkhumzang a, lopate bangin a om lai tak; a khan’ khit ma-in a si ding hi.
  </para>
  <para style="p">
    <verse number="27" style="v"/>“Ahih hangin keimah in na tutsukna leh na pusuahna leh na sungtumna, kei tungah na hehna ka thei hi.
  </para>
  <para style="p">
    <verse number="28" style="v"/>Kei tungah na hehna hang leh na kiphatsakna ka bil ah hong tun’ khitna hangin, na nak ah nakpheh hong bulhin, na kam ah kamkaih kong bulh ding a, nangmah nong kuan khiatna lam mah ah nang kong lehhei kik ding hi,” a ci hi.
  </para>
  <para style="p">
    <verse number="29" style="v"/>Tua ciangin Isaiah in Hezekiah kiangah, hih in nang adingin lim hong hi ding hi: tu kumin ama thu-in a pote na ne ding a, a kum nihna ciangin tua mah bangin a selkhiate na ne ding hi; a kum thumna ciangin khai tuhin atin, leenggui suanin a gah na ne ding hi.
  </para>
  <para style="p">
    <verse number="30" style="v"/>Tua ciangin Judah innkuan a suakta a om laite in a thuk lamah zungkha kikin a tung lamah gah hong gah to ding hi;
  </para>
  <para style="p">
    <verse number="31" style="v"/>bang hang hiam cih leh Jerusalem panin a om laite hong paikhia ding a, Zion Mual panin a suakta honkhat hong paikhia ding hi. Topa’ deihluatna in hih thu hong tungsak ding hi.
  </para>
  <para style="p">
    <verse number="32" style="v"/>“Tua ahih ciangin Topa in Assiria kumpipa tawh kisai-in hih bangin gen hi: Hih khuapi sungah amah hong pai lo ding a, thaltang khat zong lawn lo ding a, khuapi mai-ah lum khat tawh hong pai loin, khuapi dona-in phung zong ciang lo ding hi.
  </para>
  <para style="p">
    <verse number="33" style="v"/>Amah hong paina lampi mah tawnin amah kileh kik ding a, hih khuapi sungah amah hong pai lo ding hi’ Topa in ci hi.
  </para>
  <para style="p">
    <verse number="34" style="v"/>Bang hang hiam cih leh keima min ka khualna leh ka nasempa David tungah ka ciamsa thu hangin hih khuapi ka hu ding hi, ci hi,” a ci hi.
  </para>
  <para style="p">
    <verse number="35" style="v"/>Tua zanin Topa’ vantungmi paikhia a, Assiria’ giahphual ah galkap tul zakhat leh tul sawmgiat leh tulnga that hi; zingsang tungin mite a thawh ciangin, en in, hihte khempeuh siluang hawm na hi hi.
  </para>
  <para style="p">
    <verse number="36" style="v"/>Tua ciangin Assiria kumpipa Sennakherib kihemkhia a, innah ciahin Nineveh ah teng hi.
  </para>
  <para style="p">
    <verse number="37" style="v"/>Tua ciangin amah in ama pasian Nisrok’ inn sungah bia-in a om lai takin, ama tapate Adrammelek leh Sharezer in namsau tawh amah thatin Ararat gamah tai uh hi. Tua ciangin ama tangin a tapa Esarhaddon in uk hi.
  </para>
  <chapter number="20" style="c"/>
  <para style="p">
    <verse number="1" style="v"/>Tua hun lai takin Hezekiah a cina-in si dektak hi. Tua ciangin Amoz’ tapa kamsangpa Isaiah ama kiangah hong pai a, ama kiangah, “Topa in hih bangin ci hi: ‘Na innkuan vai ding hawm in; bang hang hiam cih leh nang na si ding hi; na damkik kei ding hi, ci hi,” a ci hi.
  </para>
  <para style="p">
    <verse number="2" style="v"/>Tua ciangin Hezekiah in a mai kawm lam ngatin Topa tungah thungen a,
  </para>
  <para style="p">
    <verse number="3" style="v"/>“Nangma mai-ah thuman tak leh lungsim khempeuh tawh ka gamtatna, leh nangma muhna ah a hoih ka sepna thu tu-in hong phawk in, kong thum hi, Topa aw,” a ci hi. Tua ciangin Hezekiah nakpi takin kap hi.
  </para>
  <para style="p">
    <verse number="4" style="v"/>Tua ciangin inntual laita panin Isaiah a paikhiat ma-in ama tungah Topa’ thu hong tung hi:
  </para>
  <para style="p">
    <verse number="5" style="v"/>“Kileh kik in la, keima mite’ makai Hezekiah kiangah hih bangin gen in. Na pa David’ Pasian, Topa in hih bangin ci hi: Na thungetna ka za khin a, na khituite ka mu khin hi; en in, nang kong damsak ding a; ni thum ni-in Topa’ innah na paito ding hi.
  </para>
  <para style="p">
    <verse number="6" style="v"/>Na nuntakna kum sawm-le-nga sung kong behlap ding hi. Assiria kumpipa’ khutsung panin nangmah leh hih khuapi ka honkhia ding a, keima hang leh ka nasempa David hangin hih khuapi ka hu ding hi, ci-in gen in,” a ci hi.
  </para>
  <para style="p">
    <verse number="7" style="v"/>Tua ciangin Isaiah in, “Thei moh khat hong la un. Amah a damkik theih nadingin tuate la un la, a uilut nuh un,” a ci hi.
  </para>
  <para style="p">
    <verse number="8" style="v"/>Tua ciangin Hezekiah in Isaiah kiangah, “Topa in kei hong damsakna ding, leh a ni thum ni-in Topa’ innah ka paitoh nading a lim in bang hi ding ahi hiam?” a ci hi.
  </para>
  <para style="p">
    <verse number="9" style="v"/>Tua ciangin Isaiah in, “Topa in a ciamsa na hong hih nadingin hih in Topa tung panin nangma tungah lim ahi hi: a liim kalsawm mai pai ding hiam, ahih kei leh kalsawm nungkik ding ahi hiam?” a ci hi.
  </para>
  <para style="p">
    <verse number="10" style="v"/>Tua ciangin Hezekiah in dawngin, “Liim kal sawm a mainawt ding a baih khat ahi hi; liim kal sawm nungkik sak zaw in,” a ci hi.
  </para>
  <para style="p">
    <verse number="11" style="v"/>Tua ciangin kamsangpa Isaiah Topa tungah kiko hi; tua ciangin amah in Ahaz’ ni-nai tungah a ni tumsa a liim kal sawm lehkaih hi.
  </para>
  <para style="p">
    <verse number="12" style="v"/>Tua hun lai takin Babilon kumpipa, Baladan’ tapa Melodak-baladan in Hezekiah kiangah laikhakte leh letsong khat tawh kamtaite sawl hi; bang hang hiam cih leh Hezekiah cina, ci-in amah in za hi.
  </para>
  <para style="p">
    <verse number="13" style="v"/>Tua ciangin Hezekiah in amaute na zindo a, amah in amaute kiangah a vankoihna inn khempeuh, ngun, kham, a namtui nate, sathau manpha, a galvan, a vankoihna innte ah a om khempeuh lak hi; ama inn sung hita leh ama gamsung khempeuh pan hita leh Hezekiah in amaute a lah loh om lo hi.
  </para>
  <para style="p">
    <verse number="14" style="v"/>Tua ciangin Kumpi Hezekiah kiangah kamsangpa Isaiah hong pai a, ama kiangah, “Hih mite in bang gen ahi hiam? Koi lai panin nang kiangah hong pai ahi hiam?” a ci hi. Tua ciangin Hezekiah in, “Amaute Babilon gam, a gamlapi panin hong pai uh hi,” a ci hi.
  </para>
  <para style="p">
    <verse number="15" style="v"/>Amah in, “Amaute in na inn sungah bang mu ahi uh hiam?” a ci hi. Tua ciangin Hezekiah in dawngin, “Amaute in ka inn sunga om khempeuh mu uh hi; ka vankoihna inn sungte panin amaute ka lah loh bangmah om lo hi,” a ci hi.
  </para>
  <para style="p">
    <verse number="16" style="v"/>Tua ciangin Isaiah in Hezekiah kiangah, “Topa’ thu za in:
  </para>
  <para style="p">
    <verse number="17" style="v"/>En in, na inn sunga om khempeuh leh na pu na pate in tu ni donga a kholte Babilon ah a kipuak ni ding hong tung ding hi; bangmah kisiit lo ding hi, Topa in ci hi.
  </para>
  <para style="p">
    <verse number="18" style="v"/>Nangma sung pan a suak na tapate pawlkhat kilakhia ding hi; amaute in Babilon kumpipa’ inn sungah innsung maangte hi ding uh hi,” a ci hi.
  </para>
  <para style="p">
    <verse number="19" style="v"/>Tua ciangin Hezekiah in Isaiah kiangah, “Na gensa ahi Topa’ thugen in hoih hi,” a ci hi. Bang hang hiam cih leh amah in, “Keima hun sungin kilemna leh lungmuan’na a om nak leh bang phamawh ding hiam?” ci-in ngaihsun hi.
  </para>
  <para style="p">
    <verse number="20" style="v"/>Hezekiah’ sepna a om laite, leh a vangliatna, leh tuili leh tuilakna bawlin khuapi sungah tui a tutna, Judah Kumpite Khang Tangthu Laibu sungah kigelh hilo ahi hiam?
  </para>
  <para style="p">
    <verse number="21" style="v"/>Tua ciangin Hezekiah a pate tawh ihmu hi; ama tangin a tapa Manasseh in uk hi.
  </para>
  <chapter number="21" style="c"/>
  <para style="p">
    <verse number="1" style="v"/>Manasseh in uk ding a kipatin kum sawm-le-nih pha a, amah in Jerusalem ah kum sawmnga-le-nga sung uk hi. Ama nu’ min in Hefzibah ahi hi.
  </para>
  <para style="p">
    <verse number="2" style="v"/>Topa in Israel mite’ mai-ah a hawlkhiat minamte’ gamtatna a kihhuaite mah bangin Topa’ muhna ah amah in a sia gamta hi.
  </para>
  <para style="p">
    <verse number="3" style="v"/>Bang hang hiam cih leh amah in a pa Hezekiah’ suksiatsa mual tunga biaknate lamkik hi; tua ciangin amah in Baal adingin biakna taute phut a, Israel kumpipa Ahab’ bawl bangin Asherah milim khat bawl a, vantung a, om nate khempeuh bia-in tuate’ na sem hi.
  </para>
  <para style="p">
    <verse number="4" style="v"/>Tua ciangin Topa in, “Jerusalem ah ka min ka koih ding hi,” a cihna Topa’ inn sungah amah in biakna taute lam hi.
  </para>
  <para style="p">
    <verse number="5" style="v"/>Tua ciangin amah in Topa’ inn tual nihte tungah vantung a, om nate khempeuh adingin biakna taute lam hi.
  </para>
  <para style="p">
    <verse number="6" style="v"/>Tua ciangin amah in biakna-in a tapa hal a, aisanna leh mai lam thugen kholhnate semin, vankahtheite leh aisante tawh nasem hi. Amah in Topa’ muhna ah a sia tampi gamta a, Amah hehsak hi.
  </para>
  <para style="p">
    <verse number="7-8" style="v"/>Tua ciangin Topa in David leh a tapa Solomon tungah, “Israel minam khempeuh sung panin ka teelkhiat hih inn sung leh Jerusalem ah ka min ka koih tawntung ding hi; amaute ka thupiaksa khempeuh tawh kizui, leh ka nasempa Moses in amaute a thupiak thukham khempeuh tawh kizui-in gamtat ding a kingaihsut nak uh leh, a pu a pate uh tungah ka piak gam sungah Israelte mi vakvai ka hi sak nawn kei ding hi,” a cihna inn sungah amah in ama bawlsa a kiseek Asherah milim koih hi.
  </para>
  <para style="p">
    <verse number="9" style="v"/>Ahih hangin amaute in thu ngai lo a, Topa in Israel mite’ mai-ah a suksiat minamte’ gamtatna sangin a siazaw a gamtat nadingun Manasseh in amaute zol hi.
  </para>
  <para style="p">
    <verse number="10" style="v"/>Tua ciangin Topa in kamsangte ahi a nasemte’ tung tawnin gen a,
  </para>
  <para style="p">
    <verse number="11" style="v"/>“Judah kumpipa Manasseh in hih a kihhuai nate gamta a, ama ma-a Amor mite’ gamtatna sangin a siazaw-in na semin a milimte tawh Judah mite zong khialsak khin hi;
  </para>
  <para style="p">
    <verse number="12" style="v"/>tua ahih ciangin Israel Pasian Topa in hih bangin ci hi: En un, a za mite khempeuh’ bilte a vut ding siatna Jerusalem leh Judah tungah ka tungsak ding hi.
  </para>
  <para style="p">
    <verse number="13" style="v"/>Keimah in Jerusalem tungah Samaria a kitehna khau leh Ahab’ innkuan khaukhai sikbawk ka khai ding hi; tua ciangin mi khat in pakan a nul bangin keimah in Jerusalem nulin ka lumlet ding hi.
  </para>
  <para style="p">
    <verse number="14" style="v"/>Tua ciangin keimah in ka gamh a om laite paai khia-in amau’ galte’ tungah ka pia ding a, amaute in a galte’ adingin a mat ding mi leh vankiate suak ding uh hi;
  </para>
  <para style="p">
    <verse number="15" style="v"/>bang hang hiam cih leh amaute in a pu a pate uh Izipt panin hong paikhiat akipan tu ni dongin keima muhna ah a sia gamta-in kei hong hehsak uh hi,” a ci hi.
  </para>
  <para style="p">
    <verse number="16" style="v"/>Tua tham loin amaute in Topa’ muhna ah a sia a gamtat nadingun amah in Judah mite a khialhsakna banah, Jerusalem mong khat pan mong khat sisan tawh a kidimsak dongin Manasseh in mawhbaang lo mi tampi that hi.
  </para>
  <para style="p">
    <verse number="17" style="v"/>Tu-in Manasseh’ sepna a om laite, leh a hih khempeuh, leh a ma hihsa a khialhna, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="18" style="v"/>Tua ciangin Manasseh a pate tawh ihmu a, Uzza’ huan sung, ama inn huan sungah kivui hi; tua ciangin ama tangin a tapa Amon in uk hi.
  </para>
  <para style="p">
    <verse number="19" style="v"/>Amon in uk ding a kipatin kum sawmnih-le-nih pha a, amah in Jerusalemah kum nih sung uk hi. Ama nu’ min in Meshullemeth hi a, Jotbah khuami Haruz’ tanu ahi hi.
  </para>
  <para style="p">
    <verse number="20" style="v"/>Amah in a pa Manasseh’ gamtat bangin Topa muhna ah a sia gamta hi.
  </para>
  <para style="p">
    <verse number="21" style="v"/>Amah in a pa’ khekhap khempeuh tawn a, a pa in a na a sepsak milimte’ na mah semin tuate bia hi;
  </para>
  <para style="p">
    <verse number="22" style="v"/>amah in a pu a pate’ Pasian, Topa nusia a, Topa’ lampi tawn lo hi.
  </para>
  <para style="p">
    <verse number="23" style="v"/>Tua ciangin Amon’ nasemte in amah sawmsim uh a, ama inn sungah kumpipa that uh hi.
  </para>
  <para style="p">
    <verse number="24" style="v"/>Ahih hangin tua gam mite in kumpi Amon a sawmsimte khempeuh that uh a, tua ciangin tua gam mite in ama tangin a tapa Josiah kumpi-in koih uh hi.
  </para>
  <para style="p">
    <verse number="25" style="v"/>Tu-in Amon’ hihsa a gamtatna a om laite in Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="26" style="v"/>Tua ciangin Uzza’ huan sung ama hanah amah kivui hi; tua ciangin ama tangin a tapa Josiah in uk hi.
  </para>
  <chapter number="22" style="c"/>
  <para style="p">
    <verse number="1" style="v"/>Josiah in uk ding a kipatin kum giat pha a, amah in Jerusalem ah kum sawmthum-le-khat sung uk hi. Ama nu’ min in Jedidah hi a, Bozkath khuami Ada-iah’ tanu ahi hi.
  </para>
  <para style="p">
    <verse number="2" style="v"/>Amah in Topa’ mit-ah a man gamta-in, a pu David’ khekhap khempeuh zui cinten a, tak lamah ahi a, vei lamah ahi zongin pial lo hi.
  </para>
  <para style="p">
    <verse number="3" style="v"/>Kumpi Josiah’ kum sawm-le-giatna kumin, kumpipa in a lai-atpa Meshullam’ tapa Azaliah, a tapa Shafan, Topa’ innah sawl a,
  </para>
  <para style="p">
    <verse number="4" style="v"/>“Kong cingte in mite tung panin a khop uh ahi Topa’ inn sungah hong kipaipih sum phazah a theih nadingin siampi lianpa Hilkiah kiangah paito in;
  </para>
  <para style="p">
    <verse number="5" style="v"/>tua ciangin Topa’ inn a en nasemte tungah a sum piasak in; Topa’ innah a om inn a puah nasemte tungah amaute tua sum pia sak in.
  </para>
  <para style="p">
    <verse number="6" style="v"/>tua sum in khutsiamte, innlamte, lei-le-suang inn lam siamte tungah piak ding leh inn puah nadingin sing lei nading leh suang tawh nading zong ahi hi.
  </para>
  <para style="p">
    <verse number="7" style="v"/>Ahih hangin thuman takin amaute gamta uh ahih manin amaute khut sungah a kipia sumte hangin amaute tung panin sazian kingen lo ding hi,” a ci hi.
  </para>
  <para style="p">
    <verse number="8" style="v"/>Tua ciangin siampi lianpa Hilkiah in lai-atpa Shafan kiangah, “Topa’ inn sungah thukham laibu ka mu khin hi,” a ci hi. Tua ciangin Hilkiah in Shafan kiangah a laibu pia a, amah in sim hi.
  </para>
  <para style="p">
    <verse number="9" style="v"/>Tua ciangin kumpipa kiangah lai-atpa Shafan hong pai-in, kumpipa kiangah thu zasak a, “Na nasemte in inn sungah a om sumte la khia-in Topa inn a en nasemte’ tungah pia khin zo uh hi,” a ci hi.
  </para>
  <para style="p">
    <verse number="10" style="v"/>Tua ciangin lai-atpa Shafan in kumpipa kiangah, “Siampi Hilkiah in laibu khat kei hong pia hi,” a ci hi. Tua ciangin Shafan in kumpipa mai-ah tua laibu sim hi.
  </para>
  <para style="p">
    <verse number="11" style="v"/>Kumpipa in thukham laibu sunga thute a zak ciangin dahna hangin a puante balkek hi.
  </para>
  <para style="p">
    <verse number="12" style="v"/>Tua ciangin kumpipa in siampi Hilkiah, leh Shafan’ tapa Ahikam, leh Mikaiah’ tapa Akbor, leh lai-atpa Shafan, leh kumpipa’ nasem Asa-iah thu pia a,
  </para>
  <para style="p">
    <verse number="13" style="v"/>“Pai un la, a kimu hih laibu sunga thute tawh kisai-in keima ading, mite ading, leh Judah mi khempeuh adingin Topa tungah thu va dong un; bang hang hiam cih leh hih laibu sunga thu, eite tawh kisai-in a kigelh khempeuh bangin gamtat ding i pu i pate in na mang lo uh ahih manin eite tungah Topa’ hehna in lian hi,” a ci hi.
  </para>
  <para style="p">
    <verse number="14" style="v"/>Tua ahih ciangin siampi Hilkiah, Ahikam, Akbor, Shafan, leh Asa-iahte, puan a kem, Harhas tapa Tikvah, a tapa Shallum’ zi kamsangnu Huldah kiangah pai uh hi (tu-in tua nu in Jerusalem khua sung a Veng Nihna ah teng hi); tua ciangin tua nu tawh amaute kiho uh hi.
  </para>
  <para style="p">
    <verse number="15" style="v"/>Tua ciangin amah in amaute kiangah, “Israel Pasian, Topa in hih bangin ci hi: ‘Kei kiangah note hong sawl mipa kiangah gen un.
  </para>
  <para style="p">
    <verse number="16" style="v"/>Topa in hih bangin ci hi. En un, hih lai mun leh a tungah a teengte tungah Judah kumpipa in laibu sunga a sim thute khempeuh ahi siatna ka tungsak ding hi.
  </para>
  <para style="p">
    <verse number="17" style="v"/>Bang hang hiam cih leh amaute in kei hong nusia-in pasian dangte tungah paknamtui hal uh a, amau’ khut tawh a bawl milimte tawh kei hong hehsak uh ahih manin hih mun tungah ka hehna kitawhkuang ding a, kimitsak lo ding hi.
  </para>
  <para style="p">
    <verse number="18" style="v"/>Ahih hangin Topa tungah thu a dong dingin note a hong sawl Judah kumpipa tungah ahih leh note in hih bangin na gen ding uh hi. Israel Pasian, Topa in hih bangin ci hi: Nangmah in na zaksa thute tawh kisai-in,
  </para>
  <para style="p">
    <verse number="19" style="v"/>amaute gamkhing leh samsiatna a ngahte a suah nadingin hih mun leh a tungah a teeng mite tungah ka kam pauna na zak ciangin na lungsim kisikin Topa mai-ah nangmahmah kiniamkhiatin, na puante balkekin ka mai-ah na kahna thu, keimah in zong ka za hi, Topa in ci hi.
  </para>
  <para style="p">
    <verse number="20" style="v"/>Tua ahih ciangin, en in, na pate kiang nang kong zuansak ding a, nangmah in nuam takin na han na zuan ding a, hih mun tungah ka tun’sak ding siatna khempeuh na mit in mu lo ding hi,’ ci hi,” a ci hi. Tua ciangin amaute in kumpipa kiangah thu puakkik uh hi.
  </para>
  <chapter number="23" style="c"/>
  <para style="p">
    <verse number="1" style="v"/>Tua ciangin kumpipa in Judah leh Jerusalem upate khempeuh samsak a, ama kiangah hong kikhawm uh hi.
  </para>
  <para style="p">
    <verse number="2" style="v"/>Tua ciangin kumpipa Topa’ innah paito a, amah tawh Judah mi khempeuh leh Jerusalem a, teengte khempeuh, siampite, kamsangte leh mi khempeuh a neu a lian tawh pai uh hi; tua ciangin amah in amaute’ zakin Topa’ inn sungah a kimu thuciamna laibu sunga thute khempeuh simkhia hi.
  </para>
  <para style="p">
    <verse number="3" style="v"/>Tua ciangin khuampi gei-ah kumpipa dingin hih laibu sunga a kigelh hih thuciamna kammalte khempeuh a sep nading, Topa thu mangin a thupiaknate leh a tecipan’nate leh a thukhamte, a lungsim leh a ngaihsutna khempeuh tawh a zuih nading, Topa mai-ah thuciamna khat bawl hi; tua ciangin mi khempeuh tua thuciamna ah kihel uh hi.
  </para>
  <para style="p">
    <verse number="4" style="v"/>Tua ciangin kumpipa in siampi lian Hilkiah, a nihna siampi, leh kong cingte in Topa’ biakinn sung panin Baal leh Asherah milim’ adingin a kibawl nazatte khempeuh, leh vantung a, om nate khempeuh adingin a kibawlte hong paikhiatpih nading uh thupia hi; amah in Jerusalem pualam Kidron leikang halna munah tuate halin a vute Beth-el ah pua hi.
  </para>
  <para style="p">
    <verse number="5" style="v"/>Tua ciangin amah in Judah khuapite leh Jerusalem kiim a, om mual tunga biaknate tungah paknamtui hal dingin Judah kumpite in a kipsaksa milim biate’ siampite hawlkhia hi; Baal tung, ni tung, kha tung, aksi honpite tung, leh vantung a, om nate khempeuh tungah paknamtui a halte zong hawlkhia hi.
  </para>
  <para style="p">
    <verse number="6" style="v"/>Tua ciangin amah in Topa’ inn panin Jerusalem pualam, Kidron lui-ah Asherah milim paikhiatpih-in Kidron lui-ah hal a, tua ciangin amah in sat vui-in mi nautangte’ han tungah a vuite lawn hi.
  </para>
  <para style="p">
    <verse number="7" style="v"/>Tua ciangin amah in numeite in Asherah milim’ adingin a kikhaite a gatna mun Topa’ inn sunga om a paktat pawlte’ innte phelkhia hi.
  </para>
  <para style="p">
    <verse number="8" style="v"/>Tua ciangin amah in Judah khuapite panin siampite khempeuh paikhiatpih a, Geba panin Be-ersheba ciang dong, siampite in paknamtui a halna mual tunga biaknate susia hi; tua ciangin amah in khuapi kulh kongpi vei lam ahi, khuapi ukpa Joshua’ kongpi lutna ah a om dawi biakna munte phelkhia hi.
  </para>
  <para style="p">
    <verse number="9" style="v"/>Ahi zongin, tua lai-a sem siampite ahih leh Jerusalem a, Topa’ biakna tau-ah hong paito thei lo uh a, amau’ sanggamte lakah silngo sawhloh anlum ne uh hi.
  </para>
  <para style="p">
    <verse number="10" style="v"/>Tua ciangin amah in kuamah in Molek tungah a tanu ahi a, a tapa ahi zongin biakna-in a hal theih nawn loh nadingin Hinnom Kuam sunga om Tofeth susia hi.
  </para>
  <para style="p">
    <verse number="11" style="v"/>Tua ciangin amah in a kimnai-a om, innsung ulian Nathanmelek’ inn gei, Topa’ inn sung lutna mun a, Judah kumpite in ni tungah a ap uh a sakolte koihkhia hi; tua ciangin amah in ni’ sakol leengte mei tawh hal hi.
  </para>
  <para style="p">
    <verse number="12" style="v"/>Tua ciangin Judah kumpite in a bawlsa ahi Ahaz’ inndei tungnung khumzang a, om biakna taute, leh Topa’ inn tual nihte’ sungah Manasseh in a bawlsa biakna taute, amah in phelin satnen a, tua a vuite Kidron lui-ah paai hi.
  </para>
  <para style="p">
    <verse number="13" style="v"/>Tua ciangin Israel kumpipa Solomon in Sidon mite’ kihhuaina Ashtoreth’ ading, leh Moabte’ kihhuaina Khemosh’ ading, leh Ammon mite’ kihhuaina Milkom’ ading a lam, Jerusalem nisuahna lam Oliv Mual leitaw lam-a om mual tunga biaknate kumpipa in susia hi.
  </para>
  <para style="p">
    <verse number="14" style="v"/>Tua ciangin amah in a khuampite satkhamin, Asherah milimte phuk a, mihing guh tawh a dim tua munte a vuk hi.
  </para>
  <para style="p">
    <verse number="15" style="v"/>Tua tham loin Israelte a khialsak Nebat’ tapa Jeroboam in Beth-el ah a phuhsa mual tunga biakna, tua biakna mun a biakna tau tawh, amah in phelin a suangte sukham a, tuate satvui hi; amah in Asherah milim zong hal hi.
  </para>
  <para style="p">
    <verse number="16" style="v"/>Tua ciangin Josiah kihei-in mual tunga om hante mu hi; tua ciangin amah in mi sawlin hante sung panin a guhte la sak a, hih nate a genkhol Pasian’ mipa in a gen Topa’ thugen tawh kizui-in biakna tau tungah tuate halin susia hi.
  </para>
  <para style="p">
    <verse number="17" style="v"/>Tua ciangin amah in, “Hua gal khat-a ka muh phawkna mual bang ahi hiam?” a ci hi. Tua ciangin khuapi sung mite in ama kiangah, “Judah panin hong pai-in Beth-el-a biakna tau tungah na bawl hih nate a genkhol Pasian’ mipa’ han ahi hi,” ci-in a gen uh hi.
  </para>
  <para style="p">
    <verse number="18" style="v"/>Tua ciangin amah in, “Amah tuaci omsak un; kuamah in ama guhte khin kei un,” a ci hi. Tua ahih ciangin amaute in Samaria panin hong paikhia kamsangpa’ guhte tawh, ama guhte tuaci omsak uh hi.
  </para>
  <para style="p">
    <verse number="19" style="v"/>Tua ciangin Israel kumpite in a bawlsa, Topa a hehsakna uh ahi Samaria khuapite sunga om mual tunga biakna munte khempeuh zong Josiah in lakhia hi; Beth-el a, a hihsa khempeuh mah bangin tuate tungah hih hi.
  </para>
  <para style="p">
    <verse number="20" style="v"/>Tua ciangin amah in tua lai-a a om, mual tunga biakna siampite khempeuh, biakna taute tungah that a, tuate tungah mihing guh hal hi. Tua ciangin amah Jerusalem ah ciahkik hi.
  </para>
  <para style="p">
    <verse number="21" style="v"/>Tua ciangin kumpipa in mi khempeuh thu pia a, “Hih thuciamna laibu sungah a kigelh mah bangin Topa na Pasian uh pahtawina-in Paisan Pawi bawl un,” a ci hi.
  </para>
  <para style="p">
    <verse number="22" style="v"/>Bang hang hiam cih leh Israelte thu a khen thukhente’ huna kipan hita leh, Israel kumpite ahih kei leh Judah kumpite’ hun sung khempeuhin tua bang Paisan Pawi kibawl ngei lo hi;
  </para>
  <para style="p">
    <verse number="23" style="v"/>ahih hangin Kumpi Josiah’ kum sawm-le-giatna kumin Jerusalem ah Topa adingin Paisan Pawi kibawl hi.
  </para>
  <para style="p">
    <verse number="24" style="v"/>Tua tham loin Topa’ inn sungah siampi Hilkiah in a muh laibu sungah a kigelh thukham kammalte amah in a kipsak theih nadingin Judah gam sung leh Jerusalem a, a om vankahte, aisante, innsung pasiante, milimte leh a kihhuainate khempeuh Josiah in hemkhia hi.
  </para>
  <para style="p">
    <verse number="25" style="v"/>Ama hun ma-in, amah tawh a kibang, Moses’ thukham tawh kizui-in a lungsim khempeuh, a nuntakna khempeuh leh a thahatna khempeuh tawh Topa lamah a kihei kumpi om lo hi; ama nungah zong amah tawh a kibang khat zong hong khang lo hi.
  </para>
  <para style="p">
    <verse number="26" style="v"/>Manasseh in amah a phinna ahi hih phinnate khempeuh hangin Judah tungah ama hehna, a lauhuai hih hehna lian panin Topa kihei nai lo hi.
  </para>
  <para style="p">
    <verse number="27" style="v"/>Topa in, “Israel ka khinkhiat bangin ka muhna panin Judah zong ka khinkhia ding a, keimah in ka teelsa khuapi Jerusalem, leh ka min om ding hi, ka cihna inn ka paaikhia ding hi,” a ci hi.
  </para>
  <para style="p">
    <verse number="28" style="v"/>Tu-in Josiah’ gamtatna a om laite, leh a hih khempeuh, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="29" style="v"/>Ama hun sungin Assiria kumpipa a huh dingin Eufrates gunah Izipt kumpipa Faro Neko kuanto hi. Amah khaktan dingin Kumpi Josiah kuan hi; tua ciangin Faro Neko in Josiah a muh ciangin Megiddo ah that hi.
  </para>
  <para style="p">
    <verse number="30" style="v"/>Tua ciangin ama nasemte in Megiddo panin a sisa-in leeng khat sungah amah pua-in Jerusalem ah ciahpih uh a, a hanah amah vui uh hi. Tua ciangin tua gam mite in Josiah’ tapa Jehoahaz la-in sathau nilh uh a, a pa’ tangin kumpi-in amah koih uh hi.
  </para>
  <para style="p">
    <verse number="31" style="v"/>Jehoahaz in uk ding a kipatin kum sawmnih-le-thum pha a, amah in Jerusalem ah kha thum sung uk hi. Ama nu’ min in Hamutal hi a, Libnah khuami Jeremiah’ tanu ahi hi.
  </para>
  <para style="p">
    <verse number="32" style="v"/>A pu a pate’ gamtatnasa khempeuh bangin amah in Topa muhna ah a sia gamta hi.
  </para>
  <para style="p">
    <verse number="33" style="v"/>Tua ciangin amah in Jerusalem a uk theih loh nadingin Faro Neko in Hamath gam sung Riblah khua-ah amah kol bulh a, tua gamte ama tungah ngun talen zakhat leh kham talen khat siah kipiasak hi.
  </para>
  <para style="p">
    <verse number="34" style="v"/>Tua ciangin Faro Neko in a pa Josiah’ tangin Josiah’ tapa Eliakim kumpi-in koih a, ama min Jehoiakim ci-in kheelsak hi. Ahih hangin amah in Jehoahaz paikhiatpih hi; amah Izipt tung a, tua lai-ah si hi.
  </para>
  <para style="p">
    <verse number="35" style="v"/>Tua ciangin Jehoiakim in a ngun leh a kham Faro tungah pia a, ahih hangin Faro’ thupiakna bangin tua sum a piak dingin a gam sung mite tungah amah in siah dong hi. Faro Neko tungah piak dingin amah in mi khempeuh tung panin a neihna uh tawh kizui-in a gam sung mite’ ngun leh kham dok hi.
  </para>
  <para style="p">
    <verse number="36" style="v"/>Jehoiakim in uk ding a kipatin kum sawmnih-le-nga pha a, amah in Jerusalem ah kum sawm-le-khat sung uk hi. Ama nu’ min in Zebidah hi a, Rumah khuami Padaiah’ tanu ahi hi.
  </para>
  <para style="p">
    <verse number="37" style="v"/>A pu a pate’ gamtatnasa khempeuh bangin Topa muhna ah amah a sia gamta hi.
  </para>
  <chapter number="24" style="c"/>
  <para style="p">
    <verse number="1" style="v"/>Ama hun sungin Babilon kumpipa Nebukhadnezzar hong kuanto a, Jehoiakim kum thum sung ama nasem suak hi; tua ciangin Jehoiakim in amah lehdo hi.
  </para>
  <para style="p">
    <verse number="2" style="v"/>Tua ciangin kamsangte ahi ama nasemte tung tawnin a gen Topa’ thugenna bangin Judah a susia dingin ama lang khatah Topa in Khaldea mihonte, Siria mihonte, Moab mihonte leh Ammon mihonte sawl hi.
  </para>
  <para style="p">
    <verse number="3-4" style="v"/>Ama gamtatnasate khempeuh tawh kizui-in Manasseh’ khialhna hangin ama muhna panin amaute a khinkhiatna ding, leh a diakdiakin, amah in khialhna nei lo mite a thahna hangin Topa’ thupiakna tawh Judah tungah hih thu hong tung taktak ahi hi; bang hang hiam cih leh amah in a mawh lo mite’ sisan tawh Jerusalem kidimsak a, Topa in amah maisak lo ding hi.
  </para>
  <para style="p">
    <verse number="5" style="v"/>Tu-in Jehoiakim’ sepna a om laite, leh a hih khempeuh, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="6" style="v"/>Tua ahih ciangin a pate tawh Jehoiakim ihmu a, ama tangin a tapa Jehoiakhin in uk hi.
  </para>
  <para style="p">
    <verse number="7" style="v"/>Tua ciangin Babilon kumpipa in Izipt Lui panin Eufrates gun dong Izipt kumpipa’ neih khempeuh laksak khin ahih manin Izipt kumpipa a gam panin hong kuankhia kik nawn lo hi.
  </para>
  <para style="p">
    <verse number="8" style="v"/>Jehoiakhin kumpi a suahin kum sawm-le-giat pha a, amah in Jerusalem ah kha thum sung uk hi. Ama nu’ min in Nehusta hi a, Jerusalem khuami Elnathan’ tanu ahi hi.
  </para>
  <para style="p">
    <verse number="9" style="v"/>Amah in a pa’ gamtatnasa khempeuh bangin Topa muhna ah a sia gamta hi.
  </para>
  <para style="p">
    <verse number="10" style="v"/>Tua hun lai takin Babilon kumpipa Nebukhadnezzar Jerusalem ah hong kuanto a, tua khuapi ki-umcih hi.
  </para>
  <para style="p">
    <verse number="11" style="v"/>Ama nasemte in a umcih lai takin Babilon kumpipa Nebukhadnezzar tua khuapi ah hong tung hi:
  </para>
  <para style="p">
    <verse number="12-13" style="v"/>tua ciangin Judah kumpipa Jehoiakhin in Babilon kumpipa tungah amahmah, ama nu, a nasemte, a uliante, leh a kumpi inn-a zaneite kipia hi. Topa in a genkholhsa bangin Babilon kumpipa in ama uk a kum giatna kumin thongkia-in amah la a, Topa’ inn a, vanmanpha khempeuh, leh kumpipa’ inn a, vanmanpha khempeuh puakhia-in, Israel kumpi Solomon in a bawlsa, Topa’ biakinn sunga kham nazat khempeuh la hi.
  </para>
  <para style="p">
    <verse number="14" style="v"/>Amah in Jerusalem khempeuh, a ulian khempeuh leh a thahat a vanglian khempeuh, galmatin tulsawm, khutsiamte leh sikseekte khempeuh ciahpih hi; tua gama a zawngpente simloh kuamah om nawn lo hi.
  </para>
  <para style="p">
    <verse number="15" style="v"/>Amah in Babilon ah Jehoiakhin a ciahpih hi; kumpipa’ nu, kumpipa’ zite, ama nuai-ah a zaneite, leh tua gam sung ukpite, Jerusalem panin Babilon ah amah in galmatin la hi.
  </para>
  <para style="p">
    <verse number="16" style="v"/>Babilon kumpipa in a vekpi-in a thahat, galdo dingin a hoih ahi mi thahat khempeuh tulsagih, leh khutsiamte leh sikseekte tulkhat, galmatin Babilon ah paipih hi.
  </para>
  <para style="p">
    <verse number="17" style="v"/>Tua ciangin Babilon kumpipa in Jehoiakhin’ tangin ama pa’ sanggampa Mattaniah kumpi-in koih a, a min Zedekiah-in kheelsak hi.
  </para>
  <para style="p">
    <verse number="18" style="v"/>Zedekiah kumpi a suahin kum sawmnih-le-khat pha a, amah in Jerusalem ah kum sawm-le-khat sung uk hi. Ama nu’ min in Hamutal hi a, Libnah khuami Jeremiah’ tanu ahi hi.
  </para>
  <para style="p">
    <verse number="19" style="v"/>Jehoiakim’ gamtatnasa khempeuh bangin amah in Topa’ muhna ah a sia gamta hi.
  </para>
  <para style="p">
    <verse number="20" style="v"/>Bang hang hiam cih leh Topa’ hehna hangin ama kiang panin amaute a paihkhiatna zah dong dingin Jerusalem leh Judah tungah thu hong om hi. Tua ciangin Zedekiah in Babilon kumpipa lehdo hi.
  </para>
  <chapter number="25" style="c"/>
  <para style="p">
    <verse number="1" style="v"/>Tua ahih manin ama uk a kum kua-na, tua kum a kha sawmna, tua kha a ni sawm ni-in Babilon kumpipa Nebukhadnezzar a galkap khempeuh tawh Jerusalem a sim dingin hong pai-in tua khua umcih uh hi; tua ciangin amaute in a kimkotah umcih nading panmun bawl uh hi.
  </para>
  <para style="p">
    <verse number="2" style="v"/>Tua ahih ciangin Kumpi Zedekiah’ kum sawm-le-khatna kum dong tua khuapi ki-umcih hi.
  </para>
  <para style="p">
    <verse number="3" style="v"/>A kha lina a ni kua ni-in tua khuapi sungah kialpi nasia mahmah ahih manin tua gam mite’ ading an om lo hi.
  </para>
  <para style="p">
    <verse number="4" style="v"/>Tua ciangin khuapi kulh sulet uh hi; Khaldea mite khuapi kiimah a ompi mahin, kumpipa’ huan kiang lam kulhpi nih kikal kulh kongpi lampi zui-in kumpipa leh a galhang mi khempeuh zanin tai uh hi. Amaute Arabah lam manawhin pai uh hi.
  </para>
  <para style="p">
    <verse number="5" style="v"/>Ahih hangin Khaldea mite’ galkapte in kumpipa delh uh a, Jerikho zanglei-ah amah pha uh hi; tua ciangin a galkap khempeuh ama kiang panin kithehthang uh hi.
  </para>
  <para style="p">
    <verse number="6" style="v"/>Tua ciangin amaute in kumpipa man uh a, ama tungah thukhenna a pia, Riblah a, Babilon kumpipa kiangah amah paipih uh hi.
  </para>
  <para style="p">
    <verse number="7" style="v"/>Amaute in Zedekiah’ muhna ah a tapate thatin, Zedekiah’ mitte khelkhia uh a, amah kol bulhin Babilon ah paipih uh hi.
  </para>
  <para style="p">
    <verse number="8" style="v"/>A kha ngana, tua kha a ni sagih ni—Babilon kumpipa, Kumpi Nebukhadnezzar’ kum sawm-le-kuana kumin—Babilon kumpipa’ nasempa, amah a cingte a ukpa Nebuzaradan Jerusalem ah hong pai hi.
  </para>
  <para style="p">
    <verse number="9" style="v"/>Amah in Topa’ inn, kumpipa’ inn leh Jerusalem khua sung inn khempeuh hal hi; inn lian khempeuh amah in haltum hi.
  </para>
  <para style="p">
    <verse number="10" style="v"/>Tua ciangin a cingte a ukpa tawh a om Khaldea mi galkapte khempeuh in Jerusalem kimkot a, kulhpi susia uh hi.
  </para>
  <para style="p">
    <verse number="11" style="v"/>Tua ciangin a cingte a ukpa Nebuzaradan in khuapi sungah a kinusia a om lai mite leh Babilon kumpipa a taisan mite, mi honpi a om lai teng khempeuh sal-in paipih khawm hi.
  </para>
  <para style="p">
    <verse number="12" style="v"/>Ahih hangin a cingte a ukpa in leenggui lote a en ding leh lo kho dingin tua gam mi a zawngpente pawlkhat nusia hi.
  </para>
  <para style="p">
    <verse number="13" style="v"/>Tua ciangin Topa’ inn sungah a om sumngo khuampite, leh Topa’ inn sungah a om a din’nate leh sumngo tuikuangpi Khaldea mite in satnen uh a, Babilon ah a sumngo pua uh hi.
  </para>
  <para style="p">
    <verse number="14" style="v"/>Tua ciangin amaute in beelte, kawbiate, taitehte leh paknamtui adingin pakante leh biakinn sung nasepna a, kizang sumngo nazatte khempeuh,
  </para>
  <para style="p">
    <verse number="15" style="v"/>vutluahnate zong, leh haite lakhia uh hi. A cingte a ukpa in kham a hite kham mahin la-in ngun a hite a ngun mahin la hi.
  </para>
  <para style="p">
    <verse number="16" style="v"/>Solomon in Topa’ inn a, dinga a bawl khuampi nihte, tuikuangpi khat, leh a tun’nate, sumngo tawh kibawl hih nazatte khempeuh ahih leh tawi teh zawh ding hilo hi.
  </para>
  <para style="p">
    <verse number="17" style="v"/>Khuampi khat a san’na in tong sawm-le-giat hi a, tua tungah sumngo khuamluzepna khat om hi; khuamluzepna a san’na in tong thum ahi hi; sumngo tawh a kibawl ahi ngen banga kikalh simsiam leh mangkawlsingte khuamluzepna kimkotah om hi. A khuampi nihna in zong tua mah bangin, ngen banga kikalh simsiam tawh ahi hi.
  </para>
  <para style="p">
    <verse number="18" style="v"/>Tua ciangin a cingte a ukpa in siampi lianpi Seraiah, leh siampi nihna Zefaniah, leh kong a cing mi thumte la hi;
  </para>
  <para style="p">
    <verse number="19" style="v"/>tua ciangin khuapi panin galkapte a uk ngei ulian khat, leh khuapi sungah a om kumpipa’ thukuppihte mi nga la hi; tua ciangin gamsung mite a khawm galkapte a ukpa’ lai-atpa la hi; tua ciangin khuapi sungah a om tua gamsung mi sawmguk la hi.
  </para>
  <para style="p">
    <verse number="20" style="v"/>Tua ciangin a cingte a ukpa Nebuzaradan in amaute la-in Riblah a, Babilon kumpipa kiangah amaute paipih hi.
  </para>
  <para style="p">
    <verse number="21" style="v"/>Tua ciangin Babilon kumpipa in amaute vat a, Hamath gam sung Riblah ah amaute that hi. Tua ahih ciangin amau’ gam panin sal-in Judah mite kilakhia hi.
  </para>
  <para style="p">
    <verse number="22" style="v"/>Tua ciangin Judah gam sungah a om lai, Babilon kumpipa Nebukhadnezzar in a nusiatte tungah a uk dingin Shafan’ tapa Ahikam, a tapa Gedaliah amah in seh hi.
  </para>
  <para style="p">
    <verse number="23" style="v"/>Tu-in gamsunga om galkap a ukte leh a mite in Babilon kumpipa in a uk dingin Gedaliah a sehna thu a zak uh ciangin amaute a mite uh tawh Mizpah a, Gedaliah kiangah hong pai uh hi; tuate in Nethaniah’ tapa Ishmael, leh Kareah’ tapa Johanan, leh Netofah mi Tanhumeth’ tapa Seraiah, leh Ma-akath mi Ja-azaniah ahi uh hi.
  </para>
  <para style="p">
    <verse number="24" style="v"/>Tua ciangin Gedaliah in amaute leh a mite uh tungah kiciamin, “Khaldea mi uliante’ hangin lau kei un; gam sungah teengin, Babilon kumpipa’ na sem un, tua ciangin note’ adingin thu hong nuam ding hi,” a ci hi.
  </para>
  <para style="p">
    <verse number="25" style="v"/>Ahih hangin a kha sagihna sungin kumpi innkuan sung panin Elishama’ tapa Nethaniah, a tapa Ishmael mihing sawm tawh hong kuanin Gedaliah leh Mizpah ah amah tawh a om Judah mi leh Khaldea mite simin that hi.
  </para>
  <para style="p">
    <verse number="26" style="v"/>Tua ciangin a neu a lianin mi khempeuh, leh galkap a ukte dingkhia-in Izipt ah pai uh hi; bang hang hiam cih leh amaute in Khaldea mite kihta uh hi.
  </para>
  <para style="p">
    <verse number="27" style="v"/>Judah kumpipa Jehoiakhin thong sungah a om zawh kum sawmthum-le-sagihna kum, kha sawm-le-nihna, tua kha in sawmnih-le-sagih ni, Babilon kumpipa Evil-merodak in uk ding a kipat kumin, hehpihna tawh thong panin Judah kumpipa Jehoiakhin khah hi;
  </para>
  <para style="p">
    <verse number="28" style="v"/>amah in migitna kam tawh amah hopih a, Babilon sunga amah tawh a om kumpi a mat dangte khempeuh sangin a sangzaw-in amah pahtawi hi.
  </para>
  <para style="p">
    <verse number="29" style="v"/>Tua ahih ciangin Jehoiakhin in a thong puante suahkhia hi. Tua ciangin a nuntak sung ni simin kumpipa’ sabuai ah a manmanin an ne hi;
  </para>
  <para style="p">
    <verse number="30" style="v"/>tua ciangin ama ngah thuap dingin, amah a nuntak sung tawntung ni simin tanh khat, a manman a, ngahthuapna ama tungah kumpipa in pia hi.
  </para>
</usx>