<?xml version="1.0" encoding="UTF-8"?>
<usx version="2.0">
  <book code="JER" style="id">Jeremiah</book>
  <para style="mt">Jeremiah</para>
  <chapter number="1" style="c"/>
  <para style="p">
    <verse number="1" style="v"/>Benjamin gam Anathoth khua-a siampi khat ahi, Hilkiah’ tapa Jeremiah thu gente hih bang ahi hi.
  </para>
  <para style="p">
    <verse number="2" style="v"/>Amon’ tapa Josiah, Judah gamah kumpi a suah zawh kum sawm leh kum thum a cin’ kum-in Topa in Jeremiah a hopih hi.
  </para>
  <para style="p">
    <verse number="3" style="v"/>Josiah’ tapa Jehoiakim kumpi a suah ciangin Topa in Jeremiah a hopih leuleu hi. Tua khit ciangin Josiah’ tapa Zedekiah kumpi a suah zawh kum sawm leh kum khat a phak kum, a kha ngana, Jerusalem khua mite sal tang dinga a kipuak khiat dong tam veipi a hopihpih hi.
  </para>
  <para style="p">
    <verse number="4" style="v"/>Topa in kei hong hopih-a,
  </para>
  <para style="p">
    <verse number="5" style="v"/>“Gil sungah kong bawl ma-in nang kong thei khin zo hi; na suah ma-in kong teelkhia khin zo a, minam dangte’ tungah kamsang dingin kong koih khin zo hi,” hong ci hi.
  </para>
  <para style="p">
    <verse number="6" style="v"/>Tua ciangin keimah in, “Ah, Topa Pasian aw, en dih in! Thu gen ka siam kei hi; bang hang hiam cih leh naupang khat ka hi lel hi,” ka ci hi.
  </para>
  <para style="p">
    <verse number="7" style="v"/>Ahih hangin Topa in, “‘Naupang khat ka hi lel hi,’ ci kei in; bang hang hiam cih leh kong puakna khempeuhte’ kiangah na pai ding a, kong sawl peuhpeuh na gen ding hi.
  </para>
  <para style="p">
    <verse number="8" style="v"/>Amaute kihta kei in, bang hang hiam cih leh nangmah hong dal dingin kong ompih hi, Topa in kong ci hi,” hong ci hi.
  </para>
  <para style="p">
    <verse number="9" style="v"/>Tua ciangin Topa in a khut tawh hong zam phei-in ka muk hong lawn sak-a hong hopih hi. “En in, ka thute na kam sungah kong koih khin zo hi.
  </para>
  <para style="p">
    <verse number="10" style="v"/>Gam khempeuh leh kumpi khempeuhte’ tungah a botkhia ding leh a phelkhia dingin ahi zongin, a susia ding leh a suankhia dingin ahi zongin, a lam ding leh a phut dingin ahi zongin, tu ni-in za, nang kong pia zo hi,” hong ci hi.
  </para>
  <para style="p">
    <verse number="11" style="v"/>Tua ciangin Topa in kei tungah, “Jeremiah aw, bang na mu hiam?” ci-in hong dong hi. Kei zong, “Ngak a kici almond singhiang khat ka mu hi,” ci-in ka dawng hi.
  </para>
  <para style="p">
    <verse number="12" style="v"/>Tua ciangin Topa in, “Na maan hi; bang hang hiam cih leh ka thu gente ka tangtun’ sak nadingin kei zong ka ngak hi,” hong ci hi.
  </para>
  <para style="p">
    <verse number="13" style="v"/>Topa in a nih veina hong hopih leuleu-a, “Bang na mu hiam?” ci-in hong dong hi. Kei zong, “Beel a so khat ka mu-a, a leilu lam panin hong awnsuk hi,” ka ci hi.
  </para>
  <para style="p">
    <verse number="14" style="v"/>Tua ciangin Topa in, “Leilu lam panin hih gam mi khempeuhte’ tungah siatna hong sosuk ding hi.
  </para>
  <para style="p">
    <verse number="15" style="v"/>Bang hang hiam cih leh leilu-a om gam khempeuh keimah in ka sam a, amaute hong pai-in Jerusalem khua kongpite-ah ahi zongin, khua kimkot-a kulh kimte-ah ahi zongin, Judah gam khuapi khempeuh kimte-ah ahi zongin a kumpi tokhomte uh hong phut ciat ding uh hi.
  </para>
  <para style="p">
    <verse number="16" style="v"/>Ka mite in kei hong taisan uh ahih manin a mawhna uh hangin amau’ tungah thu ka khen ding hi; pasian dangte meihal biakna a pia uh a, a khut uh tawh a bawlsa milimte a bia uh hi.
  </para>
  <para style="p">
    <verse number="17" style="v"/>Tua ahih manin Jeremiah aw, na kawng gak in, Tho in la, kong sawl khempeuh amaute’ kiangah va gen in. Amaute kihta kei in; na kihtak leh amau mai-ah kong lau sak zawlai ding hi.
  </para>
  <para style="p">
    <verse number="18" style="v"/>En in, hih gambup langah ding dingin, Judah kumpite, uliante, siampite leh hih gam mi khempeuh langpan’ dingin tu ni-in nang, khuapi muanhuai khat bangin ahi zongin, sik khuampi khat bangin ahi zongin, sumngo kulhpi khat bangin ahi zongin kong bawl hi.
  </para>
  <para style="p">
    <verse number="19" style="v"/>Amaute in nang’ lang khatah hong do ding uh hi. Ahih hangin a hong zo kei ding uh hi; bang hang hiam cih leh, Topa in kong cih-inah, nangmah hong dal dingin kong ompih ding hi,” hong ci hi.
  </para>
  <chapter number="2" style="c"/>
  <para style="p">
    <verse number="1" style="v"/>Topa in kei hong hopih a,
  </para>
  <para style="p">
    <verse number="2" style="v"/>“Pai in la, Jerusalem khua’ zak dingin va tangko in: Topa in hong cih-inah, Na khangno lai-a nong kipiakna, na mothak lai-a nong itna, a kikho nai lo gamlak-a kei’ nung nong zuih hun lai ka phawk hi.
  </para>
  <para style="p">
    <verse number="3" style="v"/>Israel mite Topa’ ading-a a tuam om hi a, ama’ an lakna-ah an palte ahi uh hi. Amaute a ne peuhpeuh a mawh suak uh a, gimna a thuak uh hi, Topa in hong ci hi, ci-in va gen in,” hong ci hi.
  </para>
  <para style="p">
    <verse number="4" style="v"/>Jokob’ suan leh Israel innkuan khempeuhte aw, Topa’ kammal ngai dih un.
  </para>
  <para style="p">
    <verse number="5" style="v"/>Topa in hih bangin ci hi: “Na pute na pate un kei kiang panin gamlapi paikhia-in, bangmah-a kimang lo milim peuh bia-in, amau mahmah zong bang mah-a kimang lo a suah khit nadingun kei’ tungah bang mawhna mu uh ahi hiam?
  </para>
  <para style="p">
    <verse number="6" style="v"/>Amaute in, ‘Izipt gam panin eite hong paikhiatpih-a sehnel lak leh dum lak, leikeu lak leh a lauhuai khuamial bekbak lak, kuama’ pai ngei lohna mun, kuama’ teen’ lohna gamlak-ah a hong makaih Topa koi-ah a om hiam?’ ci beek lo uh hi.
  </para>
  <para style="p">
    <verse number="7" style="v"/>Singgah leh a hoih nate na nek theih nadingun an tamna munah kong tun’pih hi. Ahih hangin no nong pai uh ciangin ka gam na nin sak uh a, ka neihsa gam a kihhuai mun na suak sak tazen uh hi.
  </para>
  <para style="p">
    <verse number="8" style="v"/>Siampite in, ‘Topa koi-ah a om hiam?’ ci-in dong lo uh hi. Thukham theite nangawn in kei hong thei lo uh hi. Kumpi uliante kei’ tungah hong khial khin uh a, kamsangte in Baal min tawh thu genin, kiman’na nei lo nate’ nung a zui uh hi.
  </para>
  <para style="p">
    <verse number="9" style="v"/>“Tua ahih manin Topa in kong cih-inah, note kong mawhsak lai ding a, na tate-uh’ tate zong ka mawhsak ding hi.
  </para>
  <para style="p">
    <verse number="10" style="v"/>Bang hang hiam na cih uh leh nitumna lamah Saipras tuikulh mong dong kantan un la, va en dih un. Nisuahna lam Kedar gamah mi sawl un la, limtak kan dih un; tua bang na a piang ngei peuhmah hiam, en dih un.
  </para>
  <para style="p">
    <verse number="11" style="v"/>Gam khat in pasian ahi taktak beek lo a pasiante uh nangawn a khek ngei peuhmah uh hiam? Ahih hangin ka mite in a minthan’na uh ahi, keimah pen bangmah-a kimang lo na peuh tawh hong khek tazen uh hi.
  </para>
  <para style="p">
    <verse number="12" style="v"/>Tua thu phawk un la, lau un, vantungte aw, dah mahmah un la, liing un, Topa in kong ci hi.
  </para>
  <para style="p">
    <verse number="13" style="v"/>Bang hang hiam cih leh ka mite in mawhna nam nih a bawl zo uh hi: nuntakna ciktui ahi keimah a hong taisan zo uh hi; tuikhuk a to tawm uh a, tuikhuk keh-in tui a vung thei kei hi.
  </para>
  <para style="p">
    <verse number="14" style="v"/>“Israel sal ahi hiam? Sila namte ahi zenzen hiam? Hi lo ahih leh bang hangin a galte in luhgawp zo ahi hiam?
  </para>
  <para style="p">
    <verse number="15" style="v"/>Humpite bangin a galte in amah hawk uh a, nakpi takin a hawkgawp uh hi. A gam uh gam simtham a suah uh a, a khuapite cim-in kuamah teeng lo hi.
  </para>
  <para style="p">
    <verse number="16" style="v"/>Tham loin, Memfis leh Tahpanhes mite in zong a luguh a suktap sak zo hi.
  </para>
  <para style="p">
    <verse number="17" style="v"/>Israel aw, Topa na Pasian in lampi-ah hong makaih laitakin amah na nusiat manin hih teng nang’ tungah hong tung hilo ahi hiam?
  </para>
  <para style="p">
    <verse number="18" style="v"/>Tu-in Izipt gamah na pai manin bang phattuamna ngah ding na hi hiam? Nail guntui va dawn lel ding na hi hiam? Assiria gamah na pai manin bang phattuamna ngah ding na hi hiam? Eufrates guntui va dawn lel ding na hi hiam?
  </para>
  <para style="p">
    <verse number="19" style="v"/>Na gitlohna mah in nangmah hong thu hilh ding-a, na thu up nawn lohna in nangmah hong mawhsak ding hi. Topa na Pasian nong nusiat ciang, kei nong kihtak nawn loh ciangin, nuam hetlo-a kha keei hi, cih thu thei in la, mu in, a vanglian Topa Pasian in kong ci hi.
  </para>
  <para style="p">
    <verse number="20" style="v"/>“Sawt pek lai-a kipanin ka hakkol kuaitan-in ka ukna nong nial a, hong kihenna khau sutat-in, ‘Na na ka sem kei ding hi,’ nong ci hi. Hi hi, numei paktat na bang a, mualsang tung teng leh singliim nuai tengah milim na bia kawikawi hi.
  </para>
  <para style="p">
    <verse number="21" style="v"/>A kiteelteel leenggah gui ci hoihte bangin nang kong suan khin zo-a, ahih hangin nang kisia kik-in bang hangin leenggah gui a hoihlote na suak kik tazen hiam?
  </para>
  <para style="p">
    <verse number="22" style="v"/>Vuttui tawh na kisil-a satpiang tampi na zang zongin na mawhna nin ka mu lai veve hi, Topa Pasian in kong ci hi.
  </para>
  <para style="p">
    <verse number="23" style="v"/>Bangci bangin nangmah in, ‘Kei ka nin kei hi, Baal pasiante’ nung ka zui kei hi,’ na ci thei peuhmah ding hiam? Mualkuam zang-a na lampi totte en dih in; na hih sate mu dih in— a leh tai kawikawi kalaoh huk na bang tazen hi.
  </para>
  <para style="p">
    <verse number="24" style="v"/>Gamlak nuam a sa laano hukte na bang zen hi! A huk lai-in kua in khaam zo ding hiam? Amah a zong nuam peuhpeuh in gim kul se loin, a huk hunin a ngah lel ding uh hi.
  </para>
  <para style="p">
    <verse number="25" style="v"/>Na khe guakin lam pai kei in la, na dang taksak kei in, kong cih hangin, nangmah in, ‘Bang phamawh hiam? Khual mite ka it a, amau’ nung ka zui ding hi,’ na ci hi.
  </para>
  <para style="p">
    <verse number="26" style="v"/>“Guta khat a kimat cianga a zum bangin, Israel mite, a kumpite uh, uliante, a siampite uh leh a kamsangte uh zong a zum ding uh hi.
  </para>
  <para style="p">
    <verse number="27" style="v"/>Amaute in singtawng khat kiangah, ‘Nang ka pa na hi hi,’ peuh a ci uh a, suangtum khat kiangah, ‘Ka pian’na ka nu na hi hi,’ peuh a ci uh hi. Bang hang hiam cih leh amaute in kei hong nungngat uh a, a hong maingat kei uh hi. Ahih hangin haksatna a tuah uh ciangin, ‘Tho in la, hong hon in,’ hong ci uh hi.
  </para>
  <para style="p">
    <verse number="28" style="v"/>No ading-a na bawl uh na pasiante uh koiah om ahi hiam? Haksatna na tuah uh ciangin, a hong hot theih leh kihon sak ta ve un; bang hang hiam cih leh Judah gam aw, na khuapi zahzah-ah pasian na nei tazen uh hi.
  </para>
  <para style="p">
    <verse number="29" style="v"/>“Bang hangin kei hong mawh sak khin na hi uh hiam? Na vekpi-un nong langpan’ khin uh hi. Topa in kong ci hi.
  </para>
  <para style="p">
    <verse number="30" style="v"/>Na tate uh thu hilh-in ka sat hangin a mawkna suak zo hi, amaute kibawlpha tuan lo uh hi; na namsaute un humpi an zong bangin na kamsangte uh a that khin zo uh hi.
  </para>
  <para style="p">
    <verse number="31" style="v"/>No khangthakte aw, Topa’ kammal limtak ngai dih un. Israel mite adingin keimah in gamlak bang hi ngei ka hi hiam? A mial mahmah gam bang hi ngei ka hi hiam? Tua ahih leh bang hangin ka mite in, ‘Ko ka suakta uh hi, nang kiangah kong pai nawn kei ding uh hi,’ ci uh ahi hiam?
  </para>
  <para style="p">
    <verse number="32" style="v"/>Nungak khat in a kizepnate a mangngilh thei hiam? A kipi mothak nu in a mothak puante a mangngilh thei hiam? Ahih hangin ka mite in sim zawh loh ni tampi a hong mangngilh uh hi.
  </para>
  <para style="p">
    <verse number="33" style="v"/>“Na lawm ngaih ding na zon’ siam mahmah a, numei gilote nangawn na lampi na hilh zen hi!
  </para>
  <para style="p">
    <verse number="34" style="v"/>Mawhnei lo mizawngte’ sisan na puan tungah a baang hi; amaute in na inn hong luh ngei beek lo uh hi. Tua bang teng hi napi-in,
  </para>
  <para style="p">
    <verse number="35" style="v"/>nangmah in, ‘Kei ka mawh kei hi; kei tungah Pasian heh nawnlo taktak hi,’ na ci hi. En in, ‘Kei ka mawh kei hi,’ na cih manin nang’ tungah thu kong khen ding hi.
  </para>
  <para style="p">
    <verse number="36" style="v"/>Bang hangin na lungsim khel ziauziau na hi hiam? Assiriate in nang hong maizumsak ngei bangin Iziptte in zong hong maizum sak ding uh hi.
  </para>
  <para style="p">
    <verse number="37" style="v"/>Nangmah in zong tua gam panin maizumna tawh na lu tungah khut koih sa-in nong paikhia ding hi; bang hang hiam cih leh na muan’ mite Topa in ka nial zo-a, amaute’ hangin na zo ngei kei ding hi.
  </para>
  <chapter number="3" style="c"/>
  <para style="p">
    <verse number="1" style="v"/>“Mi khat in a zi ma hen la, tua nu in zong amah nusia-in, pasal dang khat’ zi suak leh, a pasal masa in tua nu la kik thei ding ahi hiam? Tua gam teng a nin suaksak khin ding hilo ahi hiam? Nang in numei paktat suak-in mi tampi tawh kingai khin zo napi cin tu’n kei’ kiang hong zuankik ding na hi hiam? Topa in kong ci hi.
  </para>
  <para style="p">
    <verse number="2" style="v"/>Khuadak in la, mualsang dawnte en dih in! Hong kilup khoppih lohna mun koi lai takah om ahi hiam? Arab mite in a suam dingun gamlakah mi a ngak uh bangin nang in lam geiah tu-in luppih ding mi na ngak hi. Na paktatna leh na gitlohna tawh hih gam na ninsak zo hi.
  </para>
  <para style="p">
    <verse number="3" style="v"/>Tua hang mah-in guahtui kikang sak a, guah nunung hong zu lo hi; ahih hangin numei paktatte bang hi napi-in, na zum thei kei lailai hi.
  </para>
  <para style="p">
    <verse number="4" style="v"/>Tu mahin kei nong sam a, ‘Ka pa aw, ka neu lai pek pan-a ka lawm na hi hi—
  </para>
  <para style="p">
    <verse number="5" style="v"/>nang heh tawntung ding na hi hiam, a tawp dongin lungham den ding na hi hiam?’ nong ci hi. En in, tua bang na cih hangin, na hih theih siatna khempeuh na hih khin zo hi,” a ci hi.
  </para>
  <para style="p">
    <verse number="6" style="v"/>Kumpipa Josiah a maan’ laitakin Topa in kei hong hopih a, “A zulhzau Israel, mual sang tung khempeuh-ah pai a, sing liim nuai khempeuh ah numei paktat banga om kawikawina na mu khin zo hiam?
  </para>
  <para style="p">
    <verse number="7" style="v"/>‘Hih teng a hih khit ciangin kei’ kiangah hong kilehkik ngawn ding hi,’ ci-a ka up hangin amah hong kilehkik tuan lo hi; tua pen numei gina lo a sanggam nu Judah in zong a mu hi.
  </para>
  <para style="p">
    <verse number="8" style="v"/>A zulhzau Israel, midang tawh a khialhna hangin kimaakna lai pia-a ka hawlkhiat zong amah in a mu hi. Ahih hangin numei gina lo Judah lau tuanloin pai a, amah zong numei paktat khat mah a va suak veve hi.
  </para>
  <para style="p">
    <verse number="9" style="v"/>Tua bang hih ding amah in baih ngaihsut lel ahih manin suangtum leh singtawng peuh bia-in a khial a, gam a ninsak hi.
  </para>
  <para style="p">
    <verse number="10" style="v"/>Hih bang teng hi napi a sanggamnu, numei gina lo Judah, a lungsim khempeuh tawh hong kilehkik loin, a kilehkik hong kineih bek hi, Topa in kong ci hi,” hong ci hi.
  </para>
  <para style="p">
    <verse number="11" style="v"/>Tua ciangin Topa in kei hong hopih-a, “A zulhzau Israel in numei gina lo Judah sangin a mawhna tamzaw hi.
  </para>
  <para style="p">
    <verse number="12" style="v"/>Pai in la, leilu lam Israel gamah hih bangin va tangko in: ‘Hong kilehkik in, a zulhzau Israel aw, Topa in kong ci hi. Hehna tawh nang kong en kei ding hi, bang hang hiam cih leh a hehpih thei pa ka hi hi, Topa in kong ci hi; ka heh tawntung kei ding hi.
  </para>
  <para style="p">
    <verse number="13" style="v"/>Na mawhna na phawk ding bek kisam hi, Topa na Pasian na langpan’na, singliim nuai khempeuh-ah khualmite tawh na khialh kawikawina leh ka thu nong man’ lohnate pulak in, Topa in kong ci hi.
  </para>
  <para style="p">
    <verse number="14" style="v"/>Hong kilehkik un, a zulhzau ka tate aw, Topa in kong ci hi; bang hang hiam na cih uh leh keimah in note’ Topa ka hi a, khuapi khat panin mi khat ta leh beh khat sung panin nih ta hong la-in, Zion khua-ah kong puak ding hi.
  </para>
  <para style="p">
    <verse number="15" style="v"/>“‘Ka lungsim bang tuucing kong pia ding-a, amaute in pilna leh siamna tawh note hong uk ding uh hi.
  </para>
  <para style="p">
    <verse number="16" style="v"/>Tua hun ciangin gam sungah note pungin na tam uh ciangin Topa in kong cih-inah, mite in, “Topa’ thuciamna singkuang” ci-in genin a nei nawn kei ding uh hi. Amaute in ngaihsun kha lo ding uh a, phawk kha loin, zong a goih beek kei ding uh hi. Tham loin zong a kibawl kik nawn kei ding hi.
  </para>
  <para style="p">
    <verse number="17" style="v"/>Tua hun ciangin Jerusalem khua pen Topa’ kumpi tokhom kici ding a, Jerusalem khua Topa’ omna ah Topa’ min pahtawi dingin, gam khempeuh hong kikhawm ding uh hi. Amaute in amau’ mawh nopna lungsim uh a zui tentan nawn kei ta ding uh hi.
  </para>
  <para style="p">
    <verse number="18" style="v"/>Tua hun ciangin Judah mite in Israel mite hong pawlpih ding uh a, leilu lam gam panin na pute na pate-uh’ luah dinga ka piak sa gamah hong paikhawm ding uh hi.
  </para>
  <para style="p">
    <verse number="19" style="v"/>“‘Israel aw, ka tapa bangin nang hong bawlin, gam khempeuh lakah a hoihpen luah dingin, gam nopci khat nang hong pia ning, ci-in ka ngaihsun hi. Ka Pa aw, ci-a hong sam ding leh ka nung hong zui den ding kong sa kha hi.
  </para>
  <para style="p">
    <verse number="20" style="v"/>Ahih hangin thuman lo zi in a pasal a nusiat bangin Israel mite aw, Topa in kong cih in ah, no zong kei’ tungah nong thuman kei uh hi,’ ci-in va tangko in,” hong ci hi.
  </para>
  <para style="p">
    <verse number="21" style="v"/>Mual tung pan awging khat kiza hi, Israel mite’ kahna leh tauna aw ahi hi. Lam a pialna hang uh leh Topa a Pasian uh a mangngilhna hang uh ahi hi.
  </para>
  <para style="p">
    <verse number="22" style="v"/>Topa in, “Hong kilehkik un, a zulhzau ka tate aw, na zulhzauna uh kong damsak ding hi,” a ci hi. Amau in zong, “En in, nang kiangah kong pai uh hi; bang hang hiam cih leh Topa kote’ Pasian na hi hi.
  </para>
  <para style="p">
    <verse number="23" style="v"/>Mual tungte leh mualsang tung-a gamlum lialuanate zuaupi taktak hi a, Israel mite hotkhiatna ahih leh Topa i Pasian’ sung bekah om takpi hi.
  </para>
  <para style="p">
    <verse number="24" style="v"/>“Ahih hangin i neu lai-a kipan a zumhuai Baal pasian i biakna hangin i pute i pate’ nasep sa ahi tuute leh bawngte, a tapate le a tanute uh khempeuh i sum khin zo hi.
  </para>
  <para style="p">
    <verse number="25" style="v"/>Tua ahih manin, zumin lum ni: i minsiatna silh ni. Bang hang hiam cih leh i neulai akipan tu ni ciang dong eite leh i pu i pate in Topa i Pasian’ tungah i mawh khin zo hi. Topa i Pasian’ thu i mang kei khin zo hi,” a ci uh hi.
  </para>
  <chapter number="4" style="c"/>
  <para style="p">
    <verse number="1" style="v"/>Topa in, “Israel mite aw, na kilehkik uh leh kei’ kiangah hong kilehkik un. Na kihhuainate uh kei kiang pan na paihkhiat uh a, na tai kawikawi kei uh leh,
  </para>
  <para style="p">
    <verse number="2" style="v"/>‘Topa a nuntak bangin,’ ci a, thuman tak, kip tak, thu tang tak-a thu na ciam nak uh leh, gam khempeuh in thupha ka piak ding hong ngen ding uh a, kei sungah amaute a lungdam ding uh hi,” a ci hi.
  </para>
  <para style="p">
    <verse number="3" style="v"/>Judah gam mite leh Jerusalem khuamite’ tungah Topa in hih bangin ci hi: “Na lote uh kal un la, ling lakah vawh kei un.
  </para>
  <para style="p">
    <verse number="4" style="v"/>Judah mite leh Jerusalem khua mite aw, Topa’ tungah vun at un la, na lungtang uh vun at un. Na tua cih kei leh na bawl uh mawhnate hangin, ka hehna mei bangin hong kuangkhia ding a, a phelh zo kuamah om lo ding hi,” a ci hi.
  </para>
  <para style="p">
    <verse number="5" style="v"/>Judah gamah va gen un la, Jerusalem khua-ah va tangko un. Gam sung khempeuh-ah peengkul mut-in awng un la, va gen un. ‘Hong kikhawm un la, khuapi muan’ huaite sungah va lut ni!’ va ci un.
  </para>
  <para style="p">
    <verse number="6" style="v"/>Zion mual lampi kihilh un la, na suahtak nadingun tai un, zekai kei un! Bang hang hiam cih leh leilu lam panin siatna lianpi kong puaksuk hi.
  </para>
  <para style="p">
    <verse number="7" style="v"/>Humpi khat a bukna sawl kawm lak pan hong kuankhia zo a, gamte susia dingpa hong paikhia khin zo hi. Na gam uh a kisia sak ding leh na khuapite uhah kuamah a teen’ loh nadingin a susia dingin ama’ omna panin hong kuankhia khin zo hi.
  </para>
  <para style="p">
    <verse number="8" style="v"/>Tua ahih manin ippi puan silh un la, tau-in kap un; bang hang hiam cih leh Topa’ hehna lauhuaipi eite’ kiang pan kiheikhia nai lo hi.
  </para>
  <para style="p">
    <verse number="9" style="v"/>Topa in, “Tua ni ciangin kumpipa leh kumpi uliante a lungkia ding uh a, siampite lau mahmah-in, kamsangte a dipkua ding uh hi,” a ci hi.
  </para>
  <para style="p">
    <verse number="10" style="v"/>Tua ciangin keimah in, “Aa, Topa Pasian aw, nangmah in hih mite leh Jerusalem khuamite khem cih tak-in na khem khin zo hi. Bang hang hiam cih leh amau’ kiangah, ‘Nopna hong om ding hi,’ ci napi cin, amau a sunlum dingin namsau khat a om gige hi,” ka ci hi.
  </para>
  <para style="p">
    <verse number="11" style="v"/>Tua hun ciangin hih mite leh Jerusalem khuamite’ kiangah, “A sa mahmah huih sehnel gam a sang mun panin ka mite’ tungah hong nung ding a, tua huih pen an vaite zapsiang dinga a nung huih bang hi lo hi.
  </para>
  <para style="p">
    <verse number="12" style="v"/>Ka sawl huih in tua bang dingin hat lua ding hi. Tu-in keimah in amaute’ tungah thu khen-in ka gen hi,” a kici ding hi.
  </para>
  <para style="p">
    <verse number="13" style="v"/>En un, i galpa meii bangin hong pai a, a sakol leengte pingpei tawh kibangin, a sakolte muvanlaite sangin manlang zaw hi. Gimna i thuak ding hi, bang hang hiam cih leh gallel ding i hi ta hi.
  </para>
  <para style="p">
    <verse number="14" style="v"/>Jerusalem khua aw, nang hong kihotkhiat nadingin, na lungsim sung panin gitlohna sawpkhia in. Na sungah gitlohna lungsim bang tan vei kem cip ding na hi hiam?
  </para>
  <para style="p">
    <verse number="15" style="v"/>Ngai un, Dan gam pan aw khat hong ging a, Efraim Mual pan kisiat nading thu hong kitangko hi!
  </para>
  <para style="p">
    <verse number="16" style="v"/>Minamte’ kiangah va gen un la, Jerusalem’ kiangah va tangko un. “Gamlapi panin galte hong pai uh a, Judah gam khuapite’ lang khatah hong kiko uh hi.
  </para>
  <para style="p">
    <verse number="17" style="v"/>Judah gam in kei hong langpan’ ahih manin a galte in lo hongte bangin a kimkot-ah a pang dimdiam uh hi, Topa in kong ci hi.
  </para>
  <para style="p">
    <verse number="18" style="v"/>Na lungsim leh na gamtatnate hangin hih thu nang’ tungah hong tung hi. Hih in nangma’ gitlohna hang hi a, kha-in na lungtang hong vut hi.”
  </para>
  <para style="p">
    <verse number="19" style="v"/>Aw, ka lungtang, ka lungtang! Na ka sa mahmah hi! Ka lungtang kisai vanvan a, ka om hithiat thei kei hi; bang hang hiam cih leh peengkul mutna aw, gal kisimna aw ka za hi.
  </para>
  <para style="p">
    <verse number="20" style="v"/>Siatna khat khit ciang’ khat hong tung a, gamsung khempeuh kisia khin hi. Tha khat thu-in ka bukte hong kisuksiat sak a, ka puan khaite hong kek gawp hi.
  </para>
  <para style="p">
    <verse number="21" style="v"/>Bang tan vei gal kisimna ka mu lai ding hiam? Bang tan vei peengkul aw ka za lai ding hiam?
  </para>
  <para style="p">
    <verse number="22" style="v"/>Topa in, “Ka mite hai uh a, kei hong thei lo uh hi; naupang haite bang uh a, bangmah thei lo uh hi. Siatna bawl siam bek uh a, hoihna, bawl thei lo uh hi,” a ci hi.
  </para>
  <para style="p">
    <verse number="23" style="v"/>Leitung ka et leh lim-le-mel nei lo a, vantungah lah khuavak om lo hi.
  </para>
  <para style="p">
    <verse number="24" style="v"/>Mualte ka et leh kiliing damdam uh a, mualneute kileh kawikawi uh hi.
  </para>
  <para style="p">
    <verse number="25" style="v"/>Ka khuadak leh mi khat beek ka mu kei a, van-a vasate zong a leeng mang khin uh hi.
  </para>
  <para style="p">
    <verse number="26" style="v"/>Ka et leh, logam leihoih teng sehnel gam suak khin-a, Topa’ mai leh a hehna lianpi mai-ah, khuapi khempeuh kisia khin uh hi.
  </para>
  <para style="p">
    <verse number="27" style="v"/>Bang hang hiam cih leh Topa in, “Gam buppi gamlak suak ding a, ahih hangin ka susia suak sam kei ding hi.
  </para>
  <para style="p">
    <verse number="28" style="v"/>Tua hangin leitung kap ding a, vantung a mial ding hi. Bang hang hiam cih leh ka gensa, ka khensat sa hi-a, ka kisikkik loh bangin ka lungsim zong ka khelkik kei ding hi,” a ci hi.
  </para>
  <para style="p">
    <verse number="29" style="v"/>Sakol tunga tuangte leh thal tawite’ aw a kizak ciangin mi khempeuh galtai mang uh a, gamlak-ah tai-in, suang lakah a kahto uh hi; khuapi khempeuh kinusia khin a, kuamah teeng nawn lo hi.
  </para>
  <para style="p">
    <verse number="30" style="v"/>A kisia ding nangmah in bang cih ding na hi hiam? Puan san silh-a kham tawh na kizep liatluat hangin, na mitte zemin na golsak hangin, a mawkna-a kizem na hi ta hi. Na lawm ngaihte in nang hong paaikhia uh a, hong that nuam uh hi.
  </para>
  <para style="p">
    <verse number="31" style="v"/>Nau suak ding numei kiko bang khat ka za hi, tacil a suak numei khat’ tauna tawh kibang hi. Zion’ tanu husam liang-a a kikona aw hi a, a khut tegel zakin, “Gimna ka thuak ding hi! Kei hong that ding uh hi!” a ci hi.
  </para>
  <chapter number="5" style="c"/>
  <para style="p">
    <verse number="1" style="v"/>Jerusalem khua sungah kileh kawikawi un. Khuadak un la, en dih un! A thuman gamtat leh thuman a zong mi khat beek na mu uh hiam, zong dih un. Na muh uh leh tua khua a mawhna ka maisak ding hi.
  </para>
  <para style="p">
    <verse number="2" style="v"/>“Topa a nuntak bangin,” ci-in a kiciam uh hangin a zuaupi uh ahi hi.
  </para>
  <para style="p">
    <verse number="3" style="v"/>Topa aw, nangmah in thuman en gige hilo na hi hiam? Nangmah in amaute na sat hangin a awlmawh tuan kei uh hi; na sukgawp hangin na thu hilhna a ngai tuan kei uh hi. Amaute’ maitang suangtum sangin sakzaw a, a kisik nuam kei uh hi.
  </para>
  <para style="p">
    <verse number="4" style="v"/>Tua ciangin keimah in, “Hih mite mihai hi a, a hehpih huai uh hi: Topa’ lampi thei lo uh a, amau’ Pasian’ deihna a thei kei uh hi.
  </para>
  <para style="p">
    <verse number="5" style="v"/>Mi liante’a kiangah pai-in, ka va kiho ding uh hi; amaute in Topa’ lampi a thei uh a, amau’ Pasian’ deihna a thei uh hi,” ci-in ka ngaihsun hi. Ahih hangin a vekpi-in ka ukna hong nial khin uh a, ka hakkol kuaitan-in ka henna khaute a sutat khin zo uh hi.
  </para>
  <para style="p">
    <verse number="6" style="v"/>Tua ahih manin tuulak panin humpi khat in amaute that ding a, sehnel gam panin keivom khat in a petgawp ding hi. Kamkei khat in a khuapite uh vil gige a, a pusuak khia peuhpeuh balzan gawp ding hi; bang hang hiam cih leh amaute’ mawhna uh tamlua a, kei hong taisan mun lua uh hi.
  </para>
  <para style="p">
    <verse number="7" style="v"/>“Na mawhna uh hong koici maisak ding ka hi hiam? Na tate un kei hong nusia zo uh a, pasian ahi lopi peuh tawh kiciam zo uh hi. Amaute a gilvah dong uh an ka vak khit ciangin, ang kawmin numei paktatte’ innah a hon om uh hi.
  </para>
  <para style="p">
    <verse number="8" style="v"/>Sakol gilvah a lante bangin a innvengte’ zite uh neh-in a tau huthut uh hi.
  </para>
  <para style="p">
    <verse number="9" style="v"/>Hih thute hangin amaute daantat lo ding ka hi hiam? Topa in ka gen-inah, hi ci bang minam’ tungah thukkik lo ding ka hi hiam?
  </para>
  <para style="p">
    <verse number="10" style="v"/>“A gual-a a kisuan a leenggah huan sungah pai in la, suksiat sak in; ahi zongin suk maimangsak sam kei in. A hiangte heuh khiatsak in, bang hang hiam cih leh tuate Topa’ aa hi lo hi.
  </para>
  <para style="p">
    <verse number="11" style="v"/>Israel minamte leh Judah minamte, Topa in ka cih-inah, kei tungah hong thuman nawn het lo uh hi.
  </para>
  <para style="p">
    <verse number="12" style="v"/>Amaute in Topa hong nial uh a, ‘Amah in bangmah hih lo ding hi; i tungah siatna hong tung lo ding a, gal ahi zongin kial ahi zongin i thuak kei ding hi.
  </para>
  <para style="p">
    <verse number="13" style="v"/>Kamsangte lah huih bang hi lel uh a, a sung uhah thu teeng lo hi. Amau’ gen bangun amau mah in a thuak ding uh hi,” a ci uh hi.
  </para>
  <para style="p">
    <verse number="14" style="v"/>Tua ahih manin Topa, a vanglian Pasian in hong gen-inah: “Amaute in tu-a bangin gen uh ahih manin na kam sunga mei banga ka kuan’sak ka thute in sing tawh kibang hih minamte kangtum zaw ding hi.
  </para>
  <para style="p">
    <verse number="15" style="v"/>En un, Israel minamte aw, Topa in kong cih-inah, gamlapi panin note hong sim dingin gam khat kong kuansak ding hi. Tua gam in tanglai peka a om sa, a hat mahmah, amaute’ pau na theih loh uh gam khat ahi hi.
  </para>
  <para style="p">
    <verse number="16" style="v"/>Thal tawh a kap uh ciangin sisak lianlian uh a, a vekpi-in gal hang kim uh hi.
  </para>
  <para style="p">
    <verse number="17" style="v"/>Amaute in lo-a na ante leh na an huante uh hong gaihsak ding uh a, na tapate leh na tanute uh hong thahsak ding uh hi. Na tuu honte leh na bawng honte uh hong gaihsak ding uh a, na lenggahte leh na thei gahte uh hong nek mangsak ding uh hi. Na muan’ mahmah kulhpi tawh a ki-uum na khuapite uh, namsau tawh hong suksiat sak ding uh hi.”
  </para>
  <para style="p">
    <verse number="18" style="v"/>“Ahih hangin tua bang hun ciang nangawnin, Topa in kong cih-inah, note kong su maimang khin sam kei ding hi.
  </para>
  <para style="p">
    <verse number="19" style="v"/>Na mipihte un, ‘Bang hangin Topa i Pasian in hih bangin ei’ tungah hong bawl hiam? a cih uh ciangin nangmah in, ‘Topa nusia-in na gam sung uhah gamdang pasiante’ na na sep uh bangin, note’ gam ahi lo gam dangah, gamdang mite’ na na sem ding uh hi,’ na ci ding hi,” hong ci hi.
  </para>
  <para style="p">
    <verse number="20" style="v"/>Jakob’ suante tungah gen in. Judah mite tungah hih bangin ci in:
  </para>
  <para style="p">
    <verse number="21" style="v"/>“Ngai un, ngaihsutna nei lo mihaite aw, mit nei napi-a mu lote, bil nei napi-a za lote aw.
  </para>
  <para style="p">
    <verse number="22" style="v"/>Kei hong kihta lo na hi uh hiam? Topa in kong ci hi. Ka mai-ah liing lo na hi uh hiam? Tuipi mongah sehnel keima’ koih hi-a, tui ka dal sak tawntung hi. Tuihualte in a lawhlawh hangin zozo lo uh a, a gin’ zuazua uh hangin kantan zo tuan lo uh hi.
  </para>
  <para style="p">
    <verse number="23" style="v"/>Ahih hangin hih mite lungsim khauhin hong langpan’ zen uh hi; hong kihei san uh a, hong paisan uh hi.
  </para>
  <para style="p">
    <verse number="24" style="v"/>A lungsim sung uhah, ‘A hun-a guah hong zusak a, tukguah khalguah hong pia a, anlak hun ding a hong sehsak den, Topa i Pasian zaktak ni,’ a ci kei uh hi.
  </para>
  <para style="p">
    <verse number="25" style="v"/>Na khialhnate un hih na hoihte khaktan a, na mawhnate hangun tuate na taan lawh uh hi.
  </para>
  <para style="p">
    <verse number="26" style="v"/>Ka mite lakah mi gilote kihel uh a, vasa thang siah bangin mite thang siah-in man uh hi.
  </para>
  <para style="p">
    <verse number="27" style="v"/>Bawm sung dimtak a, vasa kikhum bangin khemna tawh a ngah uh vante tawh a inn uh dim hi. Tua ahih manin amaute lianin hau uh a,
  </para>
  <para style="p">
    <verse number="28" style="v"/>thau-in a mai uh zol hi. Gitlohna lamah a hun bek a theithei kei uh hi. Tagahte’ phattuam nading khual loin thu a man lo pi-in khen uh a, mizawngte tungah thuman lo uh hi.
  </para>
  <para style="p">
    <verse number="29" style="v"/>Hih thute hangin amaute daantat lo ding ka hi hiam? Topa in ka ci hi. Hih bang minam’ tungah thukkik lo ding ka hi hiam?”
  </para>
  <para style="p">
    <verse number="30" style="v"/>A dipkuat huai, a patauh huai thu khat gam sungah a piang khin zo hi.
  </para>
  <para style="p">
    <verse number="31" style="v"/>Kamsangte in thuman gen lo uh a, siampite in amau’ ut bangun a uk uh hi; ka mite in phamawh a sa kei sawnsawn uh hi, a tawpna hun hong tun’ ciangin bang na cih ding uh hiam?
  </para>
  <chapter number="6" style="c"/>
  <para style="p">
    <verse number="1" style="v"/>Benjamin’ suante aw, na suahtak nadingun tai un! Jerusalem khua taisan un! Tikoa khua-ah peengkul mut un la, Bethhakkherim khua-ah theihsakna meikhu suaksak un. Bang hang hiam cih leh leilu lam panin, gimna leh siatna lianpi a hong pai ding hi.
  </para>
  <para style="p">
    <verse number="2" style="v"/>A mel hoih, a ngek dikdek, Zion’ tanu ka susia ding hi.
  </para>
  <para style="p">
    <verse number="3" style="v"/>Kumpite in a galkapte uh tawh ama’ kiang hong tung ding uh a, a kimkotah giah phual sat-in a deih peuhpeuh uh a la ding uh hi.
  </para>
  <para style="p">
    <verse number="4" style="v"/>Amau in, “Jerusalem khua sim dingin kisa un. Tho un, sun ciangin i sim ding hi,” a ci ding uh hi. Ahih hangin amau mah in, “Citciat aw, zekai lua hang! Ni tum dektak-a i liimte sau keei ta hi.
  </para>
  <para style="p">
    <verse number="5" style="v"/>Kithawi un, zan ciangin i sim ding a, a kumpi innte uh i susia ding hi,” a ci ding uh hi.
  </para>
  <para style="p">
    <verse number="6" style="v"/>Bang hang hiam cih leh a vanglian Topa in, “A singte phuksak un la, Jerusalem khua sim nadingin phungin ciang un. Hih khuapi daantah kul hi, bang hang hiam cih leh kinet niamna bekbek tawh a dim hi.
  </para>
  <para style="p">
    <verse number="7" style="v"/>Tuikhuk panin tui siang hong phul bangin, Jerusalem khua panin siatna phul hi. Khua sungah ngongtatna leh kisuksiatna ka za ngitnget a, cinatna leh liamnate ngentang ka mu hi.
  </para>
  <para style="p">
    <verse number="8" style="v"/>Jerusalem khuapi aw, kidawm in! Na tua cih kei leh kong taisan ding a, kuama’ teen’ lohna gam simtham na suak kha ding hi,” a ci hi.
  </para>
  <para style="p">
    <verse number="9" style="v"/>A vanglian Topa in kei hong hopih-a, “Lenggah lo-a a sanghte a kilawh kik bangin Israel mi a omlai sun teng losiang vet in,” hong ci hi.
  </para>
  <para style="p">
    <verse number="10" style="v"/>Keimah in ka dawngkik a, “Amaute in a zaktheih dingun kua’ kiangah va gen ding ka hi hiam? En in, a bil uh bing a, khua za thei lo uh hi. Topa’ thu simmawh uh a, lungdamna-in la lo uh hi.
  </para>
  <para style="p">
    <verse number="11" style="v"/>Tua ahih ciangin Topa aw, na hehna tawh ka dim a, ka thuak zo nawn kei hi,” ka ci hi. Tua ciangin Topa in hong hopih-a, “Ka hehna kongzing lak-a naupangte’ tungah bua in la, tangvalte’ kikhopna-ah zong bua in. Papite leh nupite zong kilakhia ding a, pitek putekte zong a kipai khiatpih ding hi.
  </para>
  <para style="p">
    <verse number="12" style="v"/>A innte uh midang in luah ding a, a lote leh a zite uh a taan ding uh hi. Bang hang hiam cih leh Topa in kong cih-inah, hih mite’ lang khatah ka khut zan-in daan ka tat ding hi.
  </para>
  <para style="p">
    <verse number="13" style="v"/>Bang hang hiam cih leh a neupen pan a lianpen dongin, thuman lopi tawh sum zongin a huaiham uh hi. Kamsangte-a kipan siampite dongin thuman lo khin uh hi.
  </para>
  <para style="p">
    <verse number="14" style="v"/>Amaute in ka mite’ thuaknate thupisim sak lo uh a, hoihna om keei lopi, ‘Hoih hi, hoih hi,’ ci mawkmawk uh hi.
  </para>
  <para style="p">
    <verse number="15" style="v"/>Hih a kihhuai nate a sep uh ciangin a maizum beek uh hiam? Maizum beek lo uh hi, kisuang thei beek lo uh hi. Tua ahih manin a site’ lak mahah amau zong a si ding uh a, ka daantah ni ciangin a kilawnkhia ding uh hi,” Topa in hong ci hi.
  </para>
  <para style="p">
    <verse number="16" style="v"/>Topa in mite tungah, “Lamka bomah ding un la, khuadak un. Lam hoih ahi, lampi luite dong un la, tawn un. Na kha uh ading tawldamna na mu ding uh hi,” a ci hi. Ahih hangin amau in, “Ka tawn kei ding uh hi,” a ci uh hi.
  </para>
  <para style="p">
    <verse number="17" style="v"/>Topa in, “Peengkul tumna aw ngai dingin galvil ding mi ka koih hi,’ kong ci hi,” a ci hi. Ahih hangin amau in, “Ka ngai kei ding uh hi,” a ci uh hi.
  </para>
  <para style="p">
    <verse number="18" style="v"/>Tua ahih manin Topa in: “Gamdangte aw, ngai un. Mite aw, amau’ tungah bang tung ding hiam, cih thei un.
  </para>
  <para style="p">
    <verse number="19" style="v"/>Leitung aw, ngai in! En in, hih mite tungah a thuak ding mah uh-a kilawm siatna ka tung sak ding hi; bang hang hiam cih leh ka thu hong ngai lo uh a, ka thukhamte a nial uh hi.
  </para>
  <para style="p">
    <verse number="20" style="v"/>Bang deihna tawh Sheba gam panin paknamtuite hong pai a, gamlapi panin singnamtui hong tung ahi hiam? Na meihal biaknate uh ka sang kei a, nong thoihnate uh deihhuai ka sa kei hi.
  </para>
  <para style="p">
    <verse number="21" style="v"/>Tua ahih manin Topa in kong cih-inah, En un, hih mite puk nadingin a mai uhah suangtum ka koih ding-a, pate leh tate, inn vengte leh lawmte pukin a si ding uh hi,” a ci hi.
  </para>
  <para style="p">
    <verse number="22" style="v"/>Topa in, “En un, leilu lam gam panin mi hong pai uh a, leimong gamlapen panin gam lian khat galsim dingin kithawithawi hi.
  </para>
  <para style="p">
    <verse number="23" style="v"/>Thal leh teipi tawi uh a, giloin hehpihna lungsim nei loin, a husa uh tuipi ging tawh kibang hi. Zion’ tanu aw, amaute sakol tungah tuangin, nangmah do dingin a kithawi uh hi!” a ci hi.
  </para>
  <para style="p">
    <verse number="24" style="v"/>Tua thu i za khin zo a, bangmah i cih thei kei hi. Lungkhamna in hong hencip a, nupi nau suak ding bangin na i sa hi.
  </para>
  <para style="p">
    <verse number="25" style="v"/>Gamlakah paikhia kei un la, lampi ah zong pai dah un; bang hang hiam cih leh i galte in namsau a tawi uh a, i kimkot khempeuh lauhuai khin hi.
  </para>
  <para style="p">
    <verse number="26" style="v"/>Ka tanu aw, ippi puan silh in la, vut lakah kikhuk in. Tapa khat neihsun sih suah bangin kap vangvang in, bang hang hiam cih leh a hong susia dingpa thakhat thu-in hong pai ding hi.
  </para>
  <para style="p">
    <verse number="27" style="v"/>“Jeremiah aw, ka mite ze-et dingin nang kong koih hi. Ze-et in la, a omdan uh thei in.
  </para>
  <para style="p">
    <verse number="28" style="v"/>A vekpi-un hong langpan’ tentan uh a, zuauthu gen kawikawi uh hi. Sumngo leh sik bangin khauh uh a, a vekpi-un a siat gamtat khin uh hi.
  </para>
  <para style="p">
    <verse number="29" style="v"/>Nakpi takin pum a kizap hangin a ninte tui thei loin luangkhia lo hi. Pum a kizapzap hangin a mawkna a suak hi, bang hang hiam cih leh mi gilote om lai veve hi.
  </para>
  <para style="p">
    <verse number="30" style="v"/>Amaute a kideih lo ngun a kici ding uh hi, bang hang hiam cih leh Topa in amaute ka deih kei hi.”
  </para>
  <chapter number="7" style="c"/>
  <para style="p">
    <verse number="1" style="v"/>Topa in Jeremiah kiangah hih bangin hopih hi:
  </para>
  <para style="p">
    <verse number="2" style="v"/>Topa’ biakinn kongkhakpi kiangah ding in la, hih thu teng va tangko in: Topa bia ding-a kongkhak sung-a hong tum Judah mite aw, Topa’ kammal ngai dih un.
  </para>
  <para style="p">
    <verse number="3" style="v"/>A vanglian Topa, Israel mite’ Pasian in hih bangin hong ci hi. Na nuntakzia uh leh na gamtatnate uh kikhel un. Tua hi leh hih munah kong teengsak bek ding hi.
  </para>
  <para style="p">
    <verse number="4" style="v"/>‘Hih in Topa’ biakinn ahi hi, Topa’ biakinn ahi hi, Topa’ biakinn ahi hi,’ a kicici zuauthute um kei un.
  </para>
  <para style="p">
    <verse number="5" style="v"/>“Bang hang hiam na cih uh leh na nuntakzia uh leh na gamtatnate uh na kikhel uh a, khat leh khat kikal-ah thuman thutak-a na vaihawm uh leh,
  </para>
  <para style="p">
    <verse number="6" style="v"/>nam dang mite, pa nei lote leh meigongte na nuaisiah kei uh a, hih munah mawh nei lo mite that nawnloin, note’ gim nading mah ahi pasian dang peuh na biak nawn kei uh leh,
  </para>
  <para style="p">
    <verse number="7" style="v"/>tanglai-a na pute na pate un a neih tawntung ding uh-a ka piak hih gam sungah ka hong teengsak ding hi.
  </para>
  <para style="p">
    <verse number="8" style="v"/>“En un, phattuamna a om het lo zuauthu na um tazen uh hi.
  </para>
  <para style="p">
    <verse number="9" style="v"/>Note in na gu-in, tual that-in, angkawmin, a hi lopi kiciam-in, Baal kiangah meihal biakna pia-in, na theih ngei loh uh pasian dangte delhin,
  </para>
  <para style="p">
    <verse number="10" style="v"/>tua ciangin ka min tawh a kilo hih biakinn sungah ka mai-ah hong pai-in hong ding-in, ‘Hong kihonkhia zo hi,’ na cih khit uh ciangin hih a muh thadah huai nate khempeuh va hih kik zel ding na hi uh hiam?
  </para>
  <para style="p">
    <verse number="11" style="v"/>Ka min tawh a kilo hih biakinn no’ ngaihsutna-ah misuam buluhte’ bukna mun bang-a ngaihsun na hi uh hiam? Keimah in note’ hih khempeuh kong mu khin hi, Topa in kong ci hi.
  </para>
  <para style="p">
    <verse number="12" style="v"/>Ka min ka teen’sak masakna Shiloh khua-ah va pai un la, ka mi Israel mite’ gitlohna hang-a ka nasepna va en dih un.
  </para>
  <para style="p">
    <verse number="13" style="v"/>Tu-in zong, hih nate khempeuh na hih uh a, kong gengen hangin hong ngai tuan loin kong sap hangin hong dawng lo na hih manun, Topa in kong cih-inah,
  </para>
  <para style="p">
    <verse number="14" style="v"/>ka min tawh a kilo, note in na muan’ uh hih biakinn leh note leh na pu na pate-uh’ kiang-a kong piak hih mun, Shiloh tunga ka hih bangin ka hih ding hi.
  </para>
  <para style="p">
    <verse number="15" style="v"/>Efraim’ suan-le-khak ahi leilu lam-a na behte khempeuh uh ka paihkhiat bangin note zong ka muhna panin kong paaikhia ding hi.
  </para>
  <para style="p">
    <verse number="16" style="v"/>“Jeremiah aw, hih mite adingin thu ngetsak kei in. Amau adingin kapin kei’ tungah hong thuumsak kei in. Bang hang hiam cih leh nong thuumna kong ngai kei ding hi.
  </para>
  <para style="p">
    <verse number="17" style="v"/>Judah gam khuapite sung leh Jerusalem khua kongzing lakah bang hih uh cih mu lo na hi hiam?
  </para>
  <para style="p">
    <verse number="18" style="v"/>Naupangte in sing tom-in, a pate un mei a tawh uh a, nupite in a nusian uh vantung kumpinu’ ading tangho a su uh a, kei hong hehsak nadingun, pasian dangte’ dawn dingin biakna a pia tazen uh hi.
  </para>
  <para style="p">
    <verse number="19" style="v"/>Topa in kong cih-inah, tua hangin gimna a thuak, kei hi zenzen ka hi hiam? Hilo hi. Amau’ zum nadingin amau mah in thuak uh hi zaw lo ahi hiam?
  </para>
  <para style="p">
    <verse number="20" style="v"/>Tua ahih manin Topa in kong cih-inah: En in, ka hehna leh ka thangpaihna hih munah ka bua ding-a, mihingte tung leh ganhingte tung, lo lai-a singkungte leh lei laka singgahte tungah ka sung ding hi. Ka hehna a kuang ding a, a kisumit kei ding hi.
  </para>
  <para style="p">
    <verse number="21" style="v"/>“A vanglian Topa, Israel mite’ Pasian in hih bangin kong ci hi: Mei tawh haltum ding na meihal biaknate uh hal nawnloin, sa nek theih kithoihnate tawh kibangin ne vet un.
  </para>
  <para style="p">
    <verse number="22" style="v"/>Bang hang hiam cih leh Izipt gam panin na pute na pate uh ka lak khiat lai-in ka hopih kei-a meihal biakna pia ding leh kithoihna bawl dingin thu ka pia kei hi.
  </para>
  <para style="p">
    <verse number="23" style="v"/>Ahih hangin, ‘Ka thu hong mang un; tua hi leh note’ Pasian ka hi ding-a, note in ka hoih zawk nadingin na khempeuh-ah kong thupiak bang na zui un,’ ci-in thu ka piazaw hi.
  </para>
  <para style="p">
    <verse number="24" style="v"/>Ahih hangin amaute in ka thu hong mang lo uh a, a bil uh hong ngat lo uh hi. Amau’ gitlohna lungsim uh zui-in amau’ thuthu-in a omzaw uh a, mainawt loin a nungkin zaw uh hi.
  </para>
  <para style="p">
    <verse number="25" style="v"/>Na pu na pate uh Izipt gam pan-a a hong paikhiat ni uh-a kipan tu ni ciang dong, ni khat khit ni khat, ka nasemte ahi kamsangte ka sawl tawntung a,
  </para>
  <para style="p">
    <verse number="26" style="v"/>ahih hangin amau in ka thu hong ngai loin, a bil uh hong ngat lo uh a, a lung uh a khauhsak uh hi. A pute a pate uh sangin a siazaw uh hi.
  </para>
  <para style="p">
    <verse number="27" style="v"/>“Tua ahih manin Jeremiah aw, hih thute amau kiangah na va gen ding hi; ahih hangin amau in a hong ngai kei ding uh hi. Amaute na sap hangin a hong dawng kei ding uh hi.
  </para>
  <para style="p">
    <verse number="28" style="v"/>Tua ciangin nangmah in amaute’ kiangah, ‘Hih gam in, Topa amaute’ Pasian’ thu a mang lo gam hi a, thuhilhna sang loin, thuman om nawn lo a, genin zong a nei nawn kei uh hi,’ na ci ding hi.
  </para>
  <para style="p">
    <verse number="29" style="v"/>Jerusalem mite aw, na lu uh mettol un la, na sam uh paaimang un; mual tungah va kap un. Bang hang hiam cih leh Topa in hih a gilo khang mite ka nial zo a, ka taisan khin zo hi.
  </para>
  <para style="p">
    <verse number="30" style="v"/>“Bang hang hiam cih leh, Topa in kong cih-inah, Judah mite in hoih ka sak loh nate a hih khin zo uh hi. Ka min tawh a kilo ka biakinn a nit sak nadingun kihhuai milimte a koih uh hi.
  </para>
  <para style="p">
    <verse number="31" style="v"/>Ben-Hinnom mualkuam-ah a tapate a tanute uh mei sungah a hallup nading uh Tofeth a kici biakna tau khat a bawl uh hi. Tua pen kei’ sawl lah hi loin, zong ka ngaihsun kha beek kei hi.
  </para>
  <para style="p">
    <verse number="32" style="v"/>Tua ahih manin en un, Topa in kong cih-inah, tua mun pen Tofeth ahi zongin Ben-Hinnom mualkuam ahi zongin a kicih nawn loh hun hong tung ding hi. Kithahna mualkuam a kici zaw ding hi, bang hang hiam cih leh Tofeth ah mun awng om nawn lo zah dongin mi site a kivui ding hi.
  </para>
  <para style="p">
    <verse number="33" style="v"/>Misiluangte huih laka leeng vasate leh leitunga om ganhingte’ an suak ding uh a, tuate a delhmang ding kuamah om lo ding hi.
  </para>
  <para style="p">
    <verse number="34" style="v"/>Tua ciangin Judah gam khuapite leh Jerusalem khua kongzing lakah gualnopna leh lungdamna awte leh zi nei thakte leh mothakte’ awte ka gingsak nawn kei ding hi; bang hang hiam cih leh tua mun kinusia ding hi.
  </para>
  <chapter number="8" style="c"/>
  <para style="p">
    <verse number="1" style="v"/>“Tua hun ciangin, Topa in kong cih-inah, Judah gam kumpite’ guhte uliante’ guhte, siampite’ guhte, kamsangte’ guhte le Jerusalem khuamite’ guhte a han sung uh panin kilakhia ding a,
  </para>
  <para style="p">
    <verse number="2" style="v"/>amaute in a it uh, a na a sepsak uh, a delh uh, a zon’ uh leh a biak uh ahi ni leh kha leh van-a om nate khempeuh’ mai-ah a kipho khia ding hi. Tua guhte kikhawm nawn loin a kiphum nawn kei ding a, lei laka ek kinusia bang ahi lel ding hi.
  </para>
  <para style="p">
    <verse number="3" style="v"/>Hih a gilo minamte’ laka a omlai sun teng in ka hawlkhiatna munah nuntak ding sangin sih ding a teelzaw ding uh hi, a vanglian Topa in kong ci hi.
  </para>
  <para style="p">
    <verse number="4" style="v"/>“Jeremiah aw, Topa in hih bangin gen hi, ci-in amaute’ kiangah va gen in: Mi khat a puk ciangin thokik buang hilo ahi hiam? Mi khat in lam a khialh ciangin hong kilehkik buang hilo ahi hiam?
  </para>
  <para style="p">
    <verse number="5" style="v"/>Tua ahih leh bang hangin hih mite lam khial-in nungkin paisuak lawmlawm uh ahi hiam? Amau in pasian zuau milimte lenkip uh a, hong kilehkik nuam lo uh hi.
  </para>
  <para style="p">
    <verse number="6" style="v"/>Amau’ thu gente ka ngaihsak a, kuamah in thuman gen lo uh hi. A gitlohna uh kuamah kisik lo a, ‘Bang hih ka hi hiam?’ ci lel uh hi. Sakol galsim ding a tai bangin amau’ tum ciat-in a pai uh hi.
  </para>
  <para style="p">
    <verse number="7" style="v"/>Van-ah tui vapite nangawn in lal hun ding a thei uh a, sumkuangte, phialphiahte leh gun vapite in zong a hun ciangin hong tung zel uh hi. Ahih hangin ka mite in Topa ngeina kipte a thei kei uh hi.
  </para>
  <para style="p">
    <verse number="8" style="v"/>“Bangci bangin note in, ‘Ko ka pil uh a, Topa’ thukham ka nei uh hi,’ ci thei ding na hi uh hiam? En un, thuman lo laitheite in tua thukham zuauthu a suah uh hi.
  </para>
  <para style="p">
    <verse number="9" style="v"/>Na mipilte uh a maizum ding uh hi; lungmang-in a cih nading a thei kei ding uh hi. En un, amaute in Topa’ thu a nial uh hi, bang pilna a nei nawn uh hiam?
  </para>
  <para style="p">
    <verse number="10" style="v"/>Tua ahih manin a zite uh midangte ka piaksak ding a, a lote uh zong midangte ka luahsak ding hi. Bang hang hiam cih leh a neupen pan a lianpen dongin thuman lopi tawh sum zongin a huaiham uh hi. Kamsangte akipan siampite dongin thuman lo khin uh hi.
  </para>
  <para style="p">
    <verse number="11" style="v"/>Amaute in ka mite’ thuaknate thupi simsak lo uh a, hoihna om keei lopi, ‘Hoih hi, hoih hi,’ ci mawkmawk uh hi.
  </para>
  <para style="p">
    <verse number="12" style="v"/>Hih a kihhuai nate a sep uh ciangin a maizum beek uh hiam? Maizum beek lo uh hi; kisuang thei beek lo uh hi. Tua ahih manin a site’ lak mahah amau zong a si ding uh a, ka daantah ni ciangin a kilawnkhia ding uh hi, Topa in kong ci hi.
  </para>
  <para style="p">
    <verse number="13" style="v"/>Topa in kong cih-inah, amaute ka susia khin ding a, a lote uhah lenggah a om nawn kei ding hi; thei in zong gah a nei nawn kei ding hi. A tehte nangawn a keu ding a, amaute ka piaksa nate a bei ding hi.
  </para>
  <para style="p">
    <verse number="14" style="v"/>“Tua ciangin mite in, ‘Bang hangin tutu lai i hi hiam? Kikai khawm un la, khuapi muanhuaite va beel ni, tua laiah va si ni; bang hang hiam cih leh Topa tungah i mawh manin Topa i Pasian in eite a si dingin hong koih khin zo hi, i dawn dingin gutui hong piakhin zo hi.
  </para>
  <para style="p">
    <verse number="15" style="v"/>Nopna i zonga nopna hong pai lo hi. Cidamna i lamen-a siatna bek i ngah hi.
  </para>
  <para style="p">
    <verse number="16" style="v"/>Leilu lam Dan khua pek panin galte’ sakol nak ging kiza hi; a sakol hatte’ hamna awging in gam teng lei teng liingsak hi. Amau in i gam leh a sunga om teng tawh khuapi leh a sung-a teeng teng tawh a hong susia khin ding uh hi,’ a ci ding uh hi.
  </para>
  <para style="p">
    <verse number="17" style="v"/>Bang hang hiam cih leh en un, no lakah gul kong khah ding hi. A kikhim zo lo gulgu neite kong khah ding a, note hong tu ding uh hi,” Topa in hong ci hi.
  </para>
  <para style="p">
    <verse number="18" style="v"/>Ka dahna dam thei lo a, ka lungsim na mahmah hi.
  </para>
  <para style="p">
    <verse number="19" style="v"/>Ngai un, gamsung mun khempeuh panin ka mite’ tanute kap uh hi: “Zion khua-ah Topa om nawn lo ahi hiam? A kumpipa uh om nawn lo ahi hiam?” a ci uh hi. Topa in dawng kik a, “Bang hangin a milim bawl tawmte uh leh a gamdang milimte uh tawh kei hong hehsak uh ahi hiam?” a ci hi.
  </para>
  <para style="p">
    <verse number="20" style="v"/>Mite in, “An lah kila khin zo a, khuakhal hun zong bei ta a, eite lah hong kihon nai kei lailai hi,” a ci uh hi.
  </para>
  <para style="p">
    <verse number="21" style="v"/>Ka mite’ thuakna hangin ka lungsim kisia hi. Lung kham lua-in ka kap hi.
  </para>
  <para style="p">
    <verse number="22" style="v"/>Gilead-ah zatui om lo ahi hiam? Zato siam om lo ahi hiam? Bang hanga ka mite dam thei lo uhahi hiam?
  </para>
  <chapter number="9" style="c"/>
  <para style="p">
    <verse number="1" style="v"/>Aw, ka lu tuikhuk hi-in, ka mitte khitui nak hi tazen leh pawh, ka mite’ kithahlupna hangin a sun a zanin kapkap mai ning!
  </para>
  <para style="p">
    <verse number="2" style="v"/>Sehnel gamlakah khawl nading bukno khat nei thei-in ka mite nusia-in taisan thei hi leng maw! A vekpi-un angkawm hat hi khin uh a, thuman lo kim uh hi.
  </para>
  <para style="p">
    <verse number="3" style="v"/>A leii uh thalpeu bangin zang uh a, zuauthu a lawnkhia khia uh hi; gam sungah thuman om loin zuauthu bekbek a dim hi. Siatna lam manawh tektek uh a, Kei hong thei lo uh hi, Topa in a ci hi.
  </para>
  <para style="p">
    <verse number="4" style="v"/>Mi khempeuh in a inn vengte uh kidawm uh hen la, a sanggamte uh muang kei uh hen; bang hang hiam cih leh sanggamte khempeuh khemhat ciat uh a, innvengte khempeuh zong gensiat hat ciat uh hi.
  </para>
  <para style="p">
    <verse number="5" style="v"/>Mi khempeuh in a innvengte uh khem ciat uh a, thuman gen kuamah om lo hi; a leii uh zuauthu gen dingin kisinsak uh a, mawhna a bawl manun tawllua-in a kisikkik zo nawn kei uh hi.
  </para>
  <para style="p">
    <verse number="6" style="v"/>Khat khit khat-in mite a bawl sia uh a, zuau zong a phuakphuak uh hi. Kei hong thei nuam lo uh hi, Topa in ci hi.
  </para>
  <para style="p">
    <verse number="7" style="v"/>Tua ahih manin a vanglian Topa in a cih-inah: “En un, amaute a sian’tho nadingun ka suangtui dinga ka ze-et ding hi. Tua lo ka mite bang ka cih nawn ding hiam?
  </para>
  <para style="p">
    <verse number="8" style="v"/>A leii uh thaltang lauhuai bang hi a, zuauthu a gen hi. A kam uh tawh a innvengte’ kiangah a awzol uh hangin, a sih nading uh a lungsim sung uhah a ngaihsun veve mawk uh hi.
  </para>
  <para style="p">
    <verse number="9" style="v"/>Hih thute hangin daantat lo ding ka hi hiam? Topa in kong ci hi. Hih bang minam khat tungah ka phu la lo ding ka hi hiam?
  </para>
  <para style="p">
    <verse number="10" style="v"/>“Mualte adingin kap-in tau un la, gamlak lo nona munte adingin thuum un. Bang hang hiam cih leh tuate keu gawp a, kuamah pai nawn lo hi, bawng ham zong kiza nawn lo hi; van-a leeng vasate leh gamsate a taimang ta uh hi.
  </para>
  <para style="p">
    <verse number="11" style="v"/>Jerusalem khua ninkholna ka bangsak ding a, se-alte’ teen’na ka suak sak ding hi. Judah khuapite gamlak ka suak sak ding a, kuamah a teeng nawn kei ding hi,” a ci hi.
  </para>
  <para style="p">
    <verse number="12" style="v"/>Hih thu a tel thei ding mipil kua ahi hiam? Hih thu a genkhia dingin Topa in kua hopih na hi hiam? Kuamah in hih gam a kantan nawn loh nadingin bang hangin kisia-in gamlak tawh kibang ahi hiam?
  </para>
  <para style="p">
    <verse number="13" style="v"/>Topa in, “Amaute in a mai uh-a ka lah ka thukham a nusia uh a, ka thu hong mang loin ka cih bangin ta lo uh a,
  </para>
  <para style="p">
    <verse number="14" style="v"/>amau’ lungsim’ deihna zui tentan-in a pu a pate-uh’ hilhna bangin Baal nung a zuih man uh ahi hi.
  </para>
  <para style="p">
    <verse number="15" style="v"/>Tua ahih manin a vanglian Topa, Israel mite’ Pasian in kong cih-inah: En in, hih mite gamsai-in ka vak ding a, gutui ka dawnsak ding hi.
  </para>
  <para style="p">
    <verse number="16" style="v"/>Amaute le a pute a pate’ theih ngei lohna gamdangah ka kithehthang sak ding a, a sih khit dong uh namsau ka nungdelh sak ding hi,” a ci hi.
  </para>
  <para style="p">
    <verse number="17" style="v"/>Tua ahih manin a vanglian Topa in a cih-inah: “Ngaihsun un la, numei kapte hong pai dingin va sam un; a kahsiam tata vaikhak un.
  </para>
  <para style="p">
    <verse number="18" style="v"/>Va kinawhsak un la, i khitui a luan’ theih nading, i mitkhu a kawt theih nadingin eite hong kah uh hen.
  </para>
  <para style="p">
    <verse number="19" style="v"/>Bang hang hiam cih leh Zion khua pan-a kiza kahna aw ging in, ‘I kisia khin zo hi! I zumhuai mahmah khin zo hi; bang hang hiam cih leh amau in i innte hong suksiat sak uh ahih manin, i gam i nusia ding hi,’ ci-in a gen hi,” a ci hi.
  </para>
  <para style="p">
    <verse number="20" style="v"/>Numeite aw, Topa’ kammal ngai dih un, a kam pan-a hong gingkhia thu na bil uhah lut sak un; na tanute uh kahdan hilh un la, na inn vengte ciat uh kah la hilh un.
  </para>
  <para style="p">
    <verse number="21" style="v"/>Bang hang hiam na cih uh leh tawlet vangte panin sihna hong lutin, kumpipa’ inn sungah zong hong lut hi. Kong zinga naupangte a vatmang a, sumbuka tangvalte a vatlum hi.
  </para>
  <para style="p">
    <verse number="22" style="v"/>“Topa in, ‘Gamlaka kitha ek bangin misiluang a kipaaithang ding a, buhlom atsa kinusia bangin kuamah in a khawm kei ding hi,’ ci-in a gen hi, va ci in,’ hong ci hi.
  </para>
  <para style="p">
    <verse number="23" style="v"/>Topa in a gen-inah: “Mipilte in a pilna uh kisak theihpih kei uh hen la, mihatte in a hatna uh kisak theihpih kei uh hen. Mihaute in zong a hauhna uh kisak theipih kei uh hen.
  </para>
  <para style="p">
    <verse number="24" style="v"/>A kisa theite in, keimah, leitungah migitna, thumanna leh thu tan’na zang ka hihna leh tuate sungah nuam a sapa ka hi hi, cih hong telna leh hong theihna uhah kisathei uh hen,” Topa in kong ci hi.
  </para>
  <para style="p">
    <verse number="25" style="v"/>“En un, Topa in kong cih-inah, vun ki-at hi napi-a vun ki-at taktak lote khempeuh ka daantah ni hun hong tung ding hi.
  </para>
  <para style="p">
    <verse number="26" style="v"/>Izipt mite, Judah mite, Edom mite, Ammon mite, Moab mite leh a sam uh a mettom sehnel gam-a omte khempeuh zong ka daantah ding hi. Bang hang hiam na cih leh hih gamte khempeuh in vun a at kei uh a, Israel mi khempeuh zong a lungsim sung uhah vun at lohpi ahi uh hi.
  </para>
  <chapter number="10" style="c"/>
  <para style="p">
    <verse number="1" style="v"/>Israel mite aw, note hong hopihna Topa’ kammal ngai dih un.
  </para>
  <para style="p">
    <verse number="2" style="v"/>Topa in hih bangin ci hi: “Gamdangte’ omdan ciing kei un la, vantunga lim lamdangte lunghih mawhna-in ngaihsun kei un. Bang hang hiam cih leh gamdang mite in tuate a lunghih mawhpih uh hi.
  </para>
  <para style="p">
    <verse number="3" style="v"/>Hih mite’ ngeinate a kiman’na om lo hi. Gamlakah sing khat kiphuk a, khut siampa in a hei tawh milim-in a bawl hi.
  </para>
  <para style="p">
    <verse number="4" style="v"/>Mite in tua pen kham leh ngun tawh a zem uh a, a kilakkhiat thei loh nadingin sik tawh a kilh uh hi.
  </para>
  <para style="p">
    <verse number="5" style="v"/>A milimte uh, tangmai huan-a vasate’ lau nading-a kikhai milimte tawh kibangin a pau thei kei uh a, lam pai thei lo uh ahih manin puak kul hi. Tuate kihta kei un; siatna bangmah bawl thei lo uh a, phatna zong bangmah bawl thei lo uh hi,” a ci hi.
  </para>
  <para style="p">
    <verse number="6" style="v"/>Topa aw, nang bang mi kuamah om lo hi; nang na lian a, na min vanglian mahmah hi.
  </para>
  <para style="p">
    <verse number="7" style="v"/>Gam khempeuhte’ Kumpipa aw, kua in nang hong kihta lo ding ahi hiam? Nang, kihtak ding mah na hi hi. Bang hang hiam cih leh leitung mipil khempeuhte’ lak leh amau’ gamsung khempeuh lakah, nang bang mi kuamah om lo hi.
  </para>
  <para style="p">
    <verse number="8" style="v"/>A mi pilte uh mihai mimawl ahi uh hi; sing milim in amaute bangci hilh theih mah ding ahi hiam?
  </para>
  <para style="p">
    <verse number="9" style="v"/>Tarshish khua panin ngun sek sa va la uh a, Uphaz khua panin kham va la uh hi. Khut siamte leh kham sekte in milim-in bawl uh a, siamgat siamte’ gat ahi, puan engdup leh puan sandup tawh zem uh hi.
  </para>
  <para style="p">
    <verse number="10" style="v"/>Ahih hangin Topa in Pasian man hi a, amah in a nungta Pasian leh tawntung Kumpipa ahi hi. A heh ciangin lei ki-liing-a, gamte in a hehna nang zo lo hi.
  </para>
  <para style="p">
    <verse number="11" style="v"/>Amaute tungah, “Vantungte leh leitung a bawl lo pasiante, leitung mun khempeuh panin a mangthang ding uh hi,” ci-in na gen ding hi.
  </para>
  <para style="p">
    <verse number="12" style="v"/>Pasian in ama’ vangliatna tawh leitung bawl a, ama’ pilna tawh leitung piang sakin, ama’ siamna tawh vantung a zalh hi.
  </para>
  <para style="p">
    <verse number="13" style="v"/>Amah a pau ciang vantungah tuite ging hunhun-a, leimong panin tuikhu a suaksak hi. Guah zuk nadingin khua phiasak a, a saal sung panin huih a nung sak hi.
  </para>
  <para style="p">
    <verse number="14" style="v"/>Mi khempeuh hai-in pilna nei lo hi khin uh a, kham sekte khempeuh in a milimte uh a maizum lawh uh hi. Bang hang hiam cih leh a milimte uh zuau hi lel a, naak thei lo uh hi.
  </para>
  <para style="p">
    <verse number="15" style="v"/>Kiman’na nei lo, a haihuaipi hi a, a kidaantah ni ciangin a kisia ding uh hi.
  </para>
  <para style="p">
    <verse number="16" style="v"/>Jakob’ Pasian in tua bang hi lo a, amah in na khempeuh a piangsakpa ahi hi. Ama’ mi dingin Israel mite teel a, Ama’ min in a vanglian Topa ahi hi.
  </para>
  <para style="p">
    <verse number="17" style="v"/>Galte’ umcih a thuak mite aw, na puanlom uh zial un!
  </para>
  <para style="p">
    <verse number="18" style="v"/>Bang hang hiam cih leh Topa in, “En un, tu-in hih gam sunga teeng mite ka lawnkhia ding a, a theih nadingun a tung uhah lungkhamna ka tungsak ding hi,” a ci hi.
  </para>
  <para style="p">
    <verse number="19" style="v"/>Ka thuakna hangin ka gim hi! Ka liamna nasia mahmah hi. Ahih hangin, “Hih gimna ka thuak ding mah hi,” ka ci hi.
  </para>
  <para style="p">
    <verse number="20" style="v"/>Ka puanbuk hong kisuksiat sak a, a kikan’na khau khempeuh kitat khin hi. Ka tate in hong taisan uh a, tu-in om nawn lo uh hi; ka puanbuk a hong lamsak ding leh ka kongkhak puante hong khaisak ding kuamah om nawn lo hi.
  </para>
  <para style="p">
    <verse number="21" style="v"/>Bang hang hiam cih leh makaite hai khin uh a, Topa’ deihna dong lo uh hi; tua hangin amaute maapai lo uh a, a mite uh kikhenthang mang hi.
  </para>
  <para style="p">
    <verse number="22" style="v"/>Ngai dih un, thu khat kigen veh! Judah khuapite gamlak a suaksak ding leh se-alte’ kua a suaksak dingin leilu lam gam panin buaina lianpi khat hong pai veh!
  </para>
  <para style="p">
    <verse number="23" style="v"/>Topa aw, mihing’ omdan ama’ uk theih hi lo hi, cih ka thei ta hi; ama’ kalsuan nading ama’ geel theih hi lo hi.
  </para>
  <para style="p">
    <verse number="24" style="v"/>Topa aw, a hoih bek tak-in, heh loin kei hong hilh in; hong heh lecin kei ka si ding hi.
  </para>
  <para style="p">
    <verse number="25" style="v"/>Nangmah hong thei lo gamte tung leh nangma’ min a hong lo ngeilo mite’ tungah na hehna sungsuk in; bang hang hiam cih leh amaute in Jakob’ suan leh khakte that mangin a ma’ teen’na susia khin uh hi.
  </para>
  <chapter number="11" style="c"/>
  <para style="p">
    <verse number="1" style="v"/>Topa in kei hong hopih-a,
  </para>
  <para style="p">
    <verse number="2" style="v"/>“Hih thuciamna thute ngai in la, Judah mite leh Jerusalem khua mite kiangah va gen in.
  </para>
  <para style="p">
    <verse number="3" style="v"/>Topa, Israel mite’ Pasian in kong cih-inah, hih thuciamna a mang lo mi peuhmah in haamsiatna thuak ta hen, ci-in va gen in.
  </para>
  <para style="p">
    <verse number="4" style="v"/>Na pute na pate uh, sik haltuina meikhuk tawh a kiang Izipt gam pana ka lakkhiat ni-a ka thuciammna ahi hi. Tua ni-in, ka thu hong ngai a, kong thupiakna bangin na sep uh leh, note ka mi na hi ding uh a, keimah in note’ Pasian hi-in,
  </para>
  <para style="p">
    <verse number="5" style="v"/>tua bang na hih uh leh na pute na pate tung uh-a ka ciamsa, tu-a na neih uh bawngnawi leh khuaizu luan’na gam kong pia ding hi, ci-in thu ka pia hi,” hong ci hi. Tua ciangin keimah in, “Hi ta hen, Topa aw,” ci-in ka dawng kik hi.
  </para>
  <para style="p">
    <verse number="6" style="v"/>Tua ciangin Topa in kei kiangah, “Hih thuciamna thute ngai-a a sep nadingun Judah gam khuapite leh Jerusalem thute ngai-a a sep nadingun Judah gam khuapite leh Jerusalem khua kongzing lakah va tangko in.
  </para>
  <para style="p">
    <verse number="7" style="v"/>Bang hang hiam cih leh na pute na pate uh tungah Izipt gam pana ka lakkhiat pan-a kipan tuni ciang dong ka thu hong mang un, ci-in tam veipi, nakpi takin ka hilh ngitnget hi.
  </para>
  <para style="p">
    <verse number="8" style="v"/>Ahih hangin amaute in ka thu hong mang loin a bil uh hong ngat lo uh a, a gitlohna lungsim uh a zui tentan uh hi. Hih thuciamna a zuih ding uh thu ka piak hangin hong nial uh ahih manin tua sunga thute a vekpi-in ka tung sak ding hi,” hong ci hi.
  </para>
  <para style="p">
    <verse number="9" style="v"/>Tua ciangin Topa in hong hopih leuleu a, “Judah minamte leh Jerusalem khuamite in kei hong langpan’ uh hi.
  </para>
  <para style="p">
    <verse number="10" style="v"/>Ka thu a ngai nuam lo a pu a pate uh’ mawhna lamah a kileh hei khin zo uh a, pasian dangte’ na sem dingin a zui khin zo uh hi. Israel mite leh Judah mite in a pu a pate uh tawh ka bawlsa uh ka thuciamna a palsat khin zo uh hi.
  </para>
  <para style="p">
    <verse number="11" style="v"/>Tua ahih ciangin Topa in kong cih-inah, en un, a suahtak theih loh uh gimna amau’ tungah ka tungsak ding a, kei kiangah a hong kap liang uh zongin ka dawng nawn kei ding hi.
  </para>
  <para style="p">
    <verse number="12" style="v"/>Tua ciangin Judah mite leh Jerusalem khua mite in meihal biakna tawh a biak uh a pasiante uh kiangah pai-in na va thuum ding uh a, ahih hangin hih gimna hong tun’ ciangin a honkhia thei tuan kei ding uh hi.
  </para>
  <para style="p">
    <verse number="13" style="v"/>Bang hang hiam cih leh, Judah aw, na khua om zahzah uh pasian na nei uh a, Jerusalem khua kongzing om zahzah meihal biakna tawh Baal biak nading a zum huai biakna taute na bawl tazen uh hi.
  </para>
  <para style="p">
    <verse number="14" style="v"/>“Tua ahih manin Jeremiah aw, hih mite ading thungetsak kei in la, amau’ taangin thuumsak kei in. Bang hang hiam cih leh amau gim ngah a, hong sap uh ciangin ka ngai kei ding hi.
  </para>
  <para style="p">
    <verse number="15" style="v"/>Ka itte in siatna a bawl khit uh ciangin ka biakinn sungah bang thu nei thei nawn ding uh ahi hiam? Nong kamkhapte uh leh na kithoihna sate un na kisiat nading uh hong kipelh sak thei ding ahi hiam? Tua ciangin note na lungdam thei ding uh hiam?
  </para>
  <para style="p">
    <verse number="16" style="v"/>Khat vei lai-in Topa in note, a hing dikdek a gah pha oliv kung tawh kong genteh hi. Ahih hangin kong hal ding a, na hiangte kang tumin a ging huhu ding hi.
  </para>
  <para style="p">
    <verse number="17" style="v"/>Israel mite leh Judah mite in mei halna tawh Baal bia-in hong heh sak-a siatna a bawl manun, nang a hong phut keimah a vanglian Topa in nang’ tungah siatna tun’ nading thu kong pia zo hi,” a ci hi.
  </para>
  <para style="p">
    <verse number="18" style="v"/>Ka galte in kei hong sawmna uh Topa in nong hilh a, tua ciangin ke’n ka thei pan hi.
  </para>
  <para style="p">
    <verse number="19" style="v"/>A kithatlum dinga kipaipih mawhna nei lo tuuno bang ka hi hi. Amaute in, “Singkung a gah phat hun lai takin phuktan ni; ama’ min a kiphawk nawn loh nadingin, amah that lum ni,” ci-in a gen uh, kei hong sawmna uh ahih lam ka thei kei kha hi.
  </para>
  <para style="p">
    <verse number="20" style="v"/>Ahih hangin thuman tak-a thu khen a, mite’ lungsim leh ngaihsutna a entel a vanglian Topa aw, amaute na thukkikna kei hong musak in; bang hang hiam cih leh nang’ tungah ka thu kong ap khin hi.
  </para>
  <para style="p">
    <verse number="21" style="v"/>Tua ahih manin hong that nuam a, “Topa’ min tawh thu hilh kei in. Na hilh leh kote’ khutlum-in na si ding hi,” a hong ci Anathoth khua mite tawh kisai-in
  </para>
  <para style="p">
    <verse number="22" style="v"/>a vanglian Topa in “En un, amaute ka daantat ding hi. A tangvalte uh namsau-in a si ding uh a, a tapate leh a tanute uh kial-in a puksi ding uh hi.
  </para>
  <para style="p">
    <verse number="23" style="v"/>Anathoth khua mite tungah siatna tungsak a, ka daantah hun ciangin a nungta lai kuamah a om nawn kei ding hi,” a ci hi.
  </para>
  <chapter number="12" style="c"/>
  <para style="p">
    <verse number="1" style="v"/>Topa aw, nang tawh thu i kisel ciangin nang a tawntungin na man den hi; ahih hangin thu khat nang tungah kong dong nuam lai hi. Bang hangin mi gilote a dau pai a, mi khem hatte gualzo sese ahi hiam?
  </para>
  <para style="p">
    <verse number="2" style="v"/>Nangmah in amaute na suan a, amau in zong zung kha-in, hong khangin, gah hong gah uh hi. A kam uh tawh nang hong phat uh a, a lungsim uh nang tawh kigamla hi.
  </para>
  <para style="p">
    <verse number="3" style="v"/>Ahih hangin Topa aw, nangmah in kei nong thei a, ka gamtatnate nong mu a, nang bang zah-a hong it cih nong entel hi. Amaute gawh dinga kikoih tuu bangin kaikhia in la, a kigawh ni a tun’ mateng tuam koih in.
  </para>
  <para style="p">
    <verse number="4" style="v"/>Ka gam bang tanvei a thuum ding hiam? Mun khempeuhah lopate bang tan vei a keu ding hiam? A teeng mite’ gitlohna hangin, gamsate leh vasate a mangthang sak khin uh hi. Bang hang hiam cih leh amau in, “I gamtatnate Pasian in hong mu kei ngawn,” a ci uh hi.
  </para>
  <para style="p">
    <verse number="5" style="v"/>Topa in, “Jeremiah aw, mite tawh tai kidem a, nang hong gimsak zo uh ahih leh, sakol bangci dem zawh ding na hi hiam? A nopna munah tuk lailai na hih leh Jordan gungei singkawm lakah bang cih ding na hi hiam?
  </para>
  <para style="p">
    <verse number="6" style="v"/>Bang hang hiam cih leh na sanggamte leh na innkuanpihte nangawn in nang hong zuak uh a, nang hong do ding mi honpi a kaikhawm uh hi. Kamkhum tawh nang a hong zol uh hangin um kei in,” ci-in hong dawng kik hi.
  </para>
  <para style="p">
    <verse number="7" style="v"/>Tua ciangin Topa in, “Ka inn ka nusia khin a, ka luahsa mite ka paaimang ta hi. Ka it mahmah ka mite, a galte’ khut sungah ka pia ta hi.
  </para>
  <para style="p">
    <verse number="8" style="v"/>Ka luah ding a ka teelsa mite in gamlak-a humpinelkai bangin kei’ lang khatah pangin hong hawksan uh a, tua ahih manin ka mudah hi.
  </para>
  <para style="p">
    <verse number="9" style="v"/>Ka mite in, sa sial ne vasa gial khat sa sial ne vasa dangte in a kimkot pan a tuk nainai uh tawh kibang hi. Gamsate aw hong kikhawm un la, pawi hong siim un.
  </para>
  <para style="p">
    <verse number="10" style="v"/>Tuucing dang tampi in ka lenggah lo hong suksiat sak uh a, kei aa teng hong tuatcilsak uh hi. A hoih mahmah ka lenggah lo pawn lak, gamlak suaksak uh hi.
  </para>
  <para style="p">
    <verse number="11" style="v"/>Pawn lak hong suaksak uh a, dah-in ka kap hi. Gamsung khempeuh a kisiat khit hangin kuamah in phamawh sa lo sawnsawn hi.
  </para>
  <para style="p">
    <verse number="12" style="v"/>Sehnel gam mualsang panin a susia dingte hong pai zo uh hi. Gam mong khat panin gammong khat dongah a lungmuang kuamah om lo hi. Bang hang hiam cih leh Topa’ namsau in mi khempeuh a vattuk hi.
  </para>
  <para style="p">
    <verse number="13" style="v"/>Amau in mangbuh a tuh uh-a ling aat uh hi. Nasep a hahkat mahmah uh hangin bangmah a ngah kei uh hi. A kihtak huai Topa’ hehna hangin an lak hun ciangin a maizum ding uh hi,” a ci hi.
  </para>
  <para style="p">
    <verse number="14" style="v"/>Topa in ka mi Israel mite luah dinga ka piak gamh a susia nuam a gilo vengte tawh kisai-in ka cih-inah: “En un, a gam uh panin amau ka botkhia ding a, amau’ sung panin Judah mite ka lakhia ding hi.
  </para>
  <para style="p">
    <verse number="15" style="v"/>Ahih hangin amaute ka lakkhiat khit ciangin ka hehpih kik ding a, amau’ luah ding amau’ gam ciatciat uhah ka koihkik ding hi.
  </para>
  <para style="p">
    <verse number="16" style="v"/>Tua ciangin, ka mite’ omdan hoih takin a sin uh a, Baal min tawh kiciam dingin ka mite a sinsak mah bangun ‘Topa a nuntak bangin,’ ci-a kei’ min tawh kiciam ding a sin uh leh ka mite’ lakah kip takin a om ding uh hi.
  </para>
  <para style="p">
    <verse number="17" style="v"/>Ahih hangin gam khatpeuh peuh in ka thu hong ngaih kei leh tua gam ka botkhia ding a, ka susia ding hi, Topa in kong ci hi.”
  </para>
  <chapter number="13" style="c"/>
  <para style="p">
    <verse number="1" style="v"/>Topa in kei’ tungah, “Pai in la, patpuan dialkaih khat na lei khit ciangin kawtsak loin teng in,” hong ci hi.
  </para>
  <para style="p">
    <verse number="2" style="v"/>Tua ciangin kei zong Topa’ hong gen mah bangin dialkaih khat ka lei-a ka teng hi.
  </para>
  <para style="p">
    <verse number="3" style="v"/>Topa in a nih veina hong hopih a,
  </para>
  <para style="p">
    <verse number="4" style="v"/>“Na kawng-a na teen’na dialkaih lui la in. Tho in la, Eufrates gunah pai in. Tua lai-ah suang hawm sungah va seel in,” hong ci leuleu hi.
  </para>
  <para style="p">
    <verse number="5" style="v"/>Kei zong ka pai a, Topa’ hong sawlna bangin Eufrates gun geiah ka seel hi.
  </para>
  <para style="p">
    <verse number="6" style="v"/>Tua zawh ni tampi khit ciangin Topa in kei kiangah, “Tho in. Eufrates gun-ah pai in la, na seel dinga kong sawl na dialkaih va la kik in,” hong ci hi.
  </para>
  <para style="p">
    <verse number="7" style="v"/>Tua ciangin kei zong Eufrates gunah ka pai-a dialkaih ka seelna mun khuat kik-in ka la hi. Dialkaih a na ngot gawp zo a, zat theih ding ahi nawn kei hi.
  </para>
  <para style="p">
    <verse number="8" style="v"/>Tua ciangin Topa in kei hong hopih a,
  </para>
  <para style="p">
    <verse number="9" style="v"/>“Topa in kong cih-inah, hih mah bangin Judah mite’ kisaktheihna leh Jerusalem khua mite’ ki-uatsaknate ka susia ding hi.
  </para>
  <para style="p">
    <verse number="10" style="v"/>Ka thu hong ngai nuam lo-a, amau’ ngaihsutna bang bek-a a pai tentan nuam, pasian dangte’ nasem ding leh bia dinga a nung zuih hih mi gilote in zat theih ding ahi nawn lo, hih dialkaih bang ahi ding uh hi.
  </para>
  <para style="p">
    <verse number="11" style="v"/>Bang hang hiam cih leh dialkaih in mite’ kawng tungah a belh cinten mah bangin Israel mi khempeuh leh Judah mi khempeuh kei tungah hong belh cinten dingin ka bawl hi. Tua hi leh amaute ka mi ahi ding uh a, ka minthan’na, ka hoihna leh ka vangliatna ding ahi ding uh hi. Ahih hangin amau in ka thu hong mang lo uh hi, Topa in kong ci hi,” hong ci hi.
  </para>
  <para style="p">
    <verse number="12" style="v"/>“Jeremiah aw, amau kiangah, ‘Topa, Israel mite’ Pasian in a hong gen-inah, “Zu beel khempeuh leenggahzu tawh a kidim ding hi,” hong ci hi,’ va ci in. Amaute in nang kiangah, ‘Beel khempeuh leenggahzu tawh kidim ding, cih kote in thei lo ka hi uh hiam?’ hong cikik ding uh hi.
  </para>
  <para style="p">
    <verse number="13" style="v"/>Tua ciangin nangmah in amaute kiangah, ‘Topa in hong cih-inah, En un, David’ tokhom tung-a tu kumpite, siampite, kamsangte leh Jerusalem khua-a teeng mi khempeuh-a kipan gamsunga om mite khempeuh zu tawh kidim sakin ka khamsak ding hi.
  </para>
  <para style="p">
    <verse number="14" style="v"/>Pate leh tate-a kipan amaute khat leh khat ka kiphusak ding a, Topa in kong cih-inah, hehpih lo, dawm lo, it loin ka siasak ding hi, a ci hi,’ va ci in.”
  </para>
  <para style="p">
    <verse number="15" style="v"/>Ngai un la, na bil uh ngat un; kisathei kei un, bang hang hiam cih leh Topa in thu a gen zo hi.
  </para>
  <para style="p">
    <verse number="16" style="v"/>Topa in khua mialsak a, khuamialna mual tungah na tuk ma-un na lamet uh khuavak pen khua mial bikbek a suah ma-in, Topa na Pasian uh pahtawi un.
  </para>
  <para style="p">
    <verse number="17" style="v"/>Ahih hangin ka thu nong ngaih kei uh leh na kisaktheihna uh hangin ka kapsim ding a, khitui luangin nakpi takin ka kap ding hi. Bang hang hiam cih leh Topa’ tuu honte sal dingin kikai zo hi.
  </para>
  <para style="p">
    <verse number="18" style="v"/>Kumpipa leh a nu’ kiangah, “Na kumpi tokhomte tung panin hong tuaksuk un, bang hang hiam cih leh na kumpi lukhute uh na lu tung pan-un kiakhin zo hi,” va ci un.
  </para>
  <para style="p">
    <verse number="19" style="v"/>Negeb gam khua kongpite lah kikhak a, kuamah lut thei nawn lo hi; Judah mite zong salin kikai a, a vekpi-un salin kikai khin uh hi.
  </para>
  <para style="p">
    <verse number="20" style="v"/>“Jerusalem khua aw, khuadak in la, leilu lam pan-a hong paite en dih in. Nang a hong kipia a hoih mahmah na tuu honte koi-ah om ahi hiam?
  </para>
  <para style="p">
    <verse number="21" style="v"/>Nangma’ lawm ding a, na bawl mite teekteek in nang hong uk ni ciangin bang na ci ding hiam? Numei nau suakte in na a sak uh bangin nang zong na na sa ding hi.
  </para>
  <para style="p">
    <verse number="22" style="v"/>‘Bang hang-a hih thute kei’ tungah hong tung ahi hiam?’ ci-a na ngaihsut leh na mawhna a liatluat hang ahi hi. Tua hangin na nik hong kihawk gawp sak a, a hong kibuan gawp hi.
  </para>
  <para style="p">
    <verse number="23" style="v"/>Ethiopia mivomte in a vun uh a khek thei uh hiam? Kamkei in a gial a khek thei hiam? A khek theih uh leh siatna bawl ding a zongsang khin note in zong hoihna na bawl thei ding uh hi.
  </para>
  <para style="p">
    <verse number="24" style="v"/>Sehnel gam pan-a hong nung huih in buhvai a mutmang bangin note kong thehthang ding hi.
  </para>
  <para style="p">
    <verse number="25" style="v"/>Hih pen nangma’ tan’ dinga kong sehsa ahi hi, Topa in kong ci hi. Bang hang hiam cih leh kei nong mangngilh a, pasian zuau peuh na um hi.
  </para>
  <para style="p">
    <verse number="26" style="v"/>Keimahmah in na nik kong hawksak ding a, kong maizum sak ding hi.
  </para>
  <para style="p">
    <verse number="27" style="v"/>Na kihhuainate, na ang kawmna, na hukna leh gamlak mual tunga numei paktat banga milim pasian peuh na biak kawikawinate ka mu zo hi. Jerusalem aw, gimna ngah ta in! Na sian’tho nadingin bang tanvei sawt ding ahi hiam?”
  </para>
  <chapter number="14" style="c"/>
  <para style="p">
    <verse number="1" style="v"/>Guahzu lo-a khua keuna tawh kisai-in Topa in Jeremiah hih bangin a hopih hi:
  </para>
  <para style="p">
    <verse number="2" style="v"/>“Judah gam kap a, a khuapite maimang dekdek hi. A mite in puanvom khu-in lei lakah a bok uh a, Jerusalem khua mite’ kahna aw ging hi.
  </para>
  <para style="p">
    <verse number="3" style="v"/>Uliante in a nasemte uh tui tawi dingin sawl uh a, tuikhuk a zuat uh leh tui na om lo hi. A beel hawm uh tawh hong kilehkik uh a, lungkhamin cih nading thei loin a lu uh puan a khuh uh hi.
  </para>
  <para style="p">
    <verse number="4" style="v"/>Lokhote a lungmang uh a, a lu uh puan a khuh uh hi. Bang hang hiam cih leh guahzu lo ahih manin lei a keugawp hi.
  </para>
  <para style="p">
    <verse number="5" style="v"/>Lopa om lo lua ahih manin gamlak-ah sazuk in a no a nusia liang hi.
  </para>
  <para style="p">
    <verse number="6" style="v"/>Gam sakolte in bangmah om lohna mual tungah se-alte bangin a nak huhu uh hi. Lopa om lo ahih manin a hak zo kei uh hi.
  </para>
  <para style="p">
    <verse number="7" style="v"/>Ka mite in kei tungah, “Topa aw, ka mawhna-un in kote’ lang khatah hong pang ahi ta zongin, nangma’ min hangin hong hehpih in. Kote in tam veipi kong nungngat uh a, nang tungah kong khial zo uh hi.
  </para>
  <para style="p">
    <verse number="8" style="v"/>Israel mite’ lamet pa aw, haksat hun ciangin ko a hong honkhia pa na hi hi. Bang hangin ka gamsung uhah mikhual bangin om-in khualzin, zan khat bek a taam bangin hong om na hi hiam?
  </para>
  <para style="p">
    <verse number="9" style="v"/>Bang hangin mi lungkia gawp bangin omin, a honkhia thei lo galkappa bangin om na hi hiam? Ahih hangin Topa aw, kote’ laizangah nangmah na om-a, nangma’ min-in kote hong kisam hi; hong nusia kei ta in,’ hong ci uh hi.”
  </para>
  <para style="p">
    <verse number="10" style="v"/>Hih mite tawh kisai-in Topa in hih bangin a gen hi: “Amaute in hih bangin kei kiang panin vakkhia kawikawi nuam uh a, a kidek kei uh hi. Tua ahih manin Topa in amaute ka sang kei a, a khialhnate uh phawk-in, a mawhnate uh ka daantat ding hi.”
  </para>
  <para style="p">
    <verse number="11" style="v"/>Topa in kei hong hopih a, “Hih mite’ thupha ngah nadingin thu hong gen nawn kei in.
  </para>
  <para style="p">
    <verse number="12" style="v"/>An a tan’ uh hangin amau’ thuumna ka ngai kei ding a, meihal biakna leh an tawh biaknate hong piak uh hangin ka sang kei ding hi. Amaute namsau tawh ahi zongin, kial tawh ahi zongin, pulnatna tawh ahi zongin ka sisak zaw ding hi,” hong ci hi.
  </para>
  <para style="p">
    <verse number="13" style="v"/>Tua ciangin keimah in, “Aa, Topa Pasian aw, en dih in, Kamsangte in amaute kiangah, ‘Note in namsau ahi zongin, kial ahi zongin na mu kha kei ding uh a, hih munah lungnopna kip Pasian in hong pia ding hi,’ a ci uh hi,” ka ci hi.
  </para>
  <para style="p">
    <verse number="14" style="v"/>Tua ciangin Topa in, “Tua kamsangte in kei’ min suang-in zuauthu hong gen uh hi. Amaute ka sawl kei a, thu ka pia kei a, zong ka hopih kei hi. Note kianga hong gen uh thute a manlo mangmuhna, bangmah kimang lo aisanna leh amau leh amau’ lungsim kikhem tawmna thute ahi hi.
  </para>
  <para style="p">
    <verse number="15" style="v"/>Tua ahih ciangin ka sawl lohpi, ‘Hih gam sungah namsau ahi zongin, kial ahi zongin hong tung lo ding hi,’ ci-a kei’ min suanga thu a gen kamsangte tawh kisai-in Topa in ka cih-inah, namsau leh kial tawh hih kamsangte a si khin ding uh hi.
  </para>
  <para style="p">
    <verse number="16" style="v"/>A hilh uh mite in zong kial leh namsau thuak-in amaute-a kipan a zite uh, a tapate uh leh a tanute uh Jerusalem khua kongzing lakah kipaaithang dinga, kuamah in a vui kei ding hi. Bang hang hiam cih leh amau’ gitlohna amau tung mahah ka buaksuk ding hi,” hong ci hi.
  </para>
  <para style="p">
    <verse number="17" style="v"/>“Jeremiah aw, amaute’ kiangah hih bangin va ci in: ‘Sun-le-zanin ka khitui luangluang hen la, kang ngei kei ta hen; bang hang hiam cih leh ka mite in nakpi-in liamna a thuak uh a, nakpi takin a kisat hi.
  </para>
  <para style="p">
    <verse number="18" style="v"/>Lo lai-ah paikhia leng, namsau-a kithat lumte bekbek ka mu a, khuapi sungah lut leng, kial-a puksite bekbek ka mu hi! Kamsangte leh siampite in koi-ah pai ding cih thei lo pi-in gam sungah an ngenin a vak kawikawi uh hi,’ ci-in va gen in.”
  </para>
  <para style="p">
    <verse number="19" style="v"/>Topa aw, nangmah in Judah gam nial khin siang zo na hi hiam? Zion khua kihhuai sa na hi hiam? Bang hangin kote hong thuaksak a, hong damsak nawn lo na hi hiam? Lungnopna ka lamen uh a, hoihna bangmah a hong tung kei hi; dam nading hun ka lamen uh a, lauhuaina bekbek ka mu uh hi.
  </para>
  <para style="p">
    <verse number="20" style="v"/>Topa aw, ka gitlohna uh leh ka pute ka pate’ gitlohna uh kong pulak uh hi. Bang hang hiam cih leh nang’ tungah kong mawh khin uh hi.
  </para>
  <para style="p">
    <verse number="21" style="v"/>Nangma’ min hangin kote hong nolh kei in; a vanglian na tokhom mindai sak kei ta in. Kote tawh nong thuciamna phawk in la, hong ciam pel kei ta in.
  </para>
  <para style="p">
    <verse number="22" style="v"/>Gamdang pasian zuaute lakah guahzu sak thei khat beek a om hiam? Ahih kei leh vantung in ama’ thu-in guahzu tawmsak thei ahi hiam? Tua bang a hih thei nang bek hilo na hi hiam? Topa kote’ Pasian aw, Nangmah in tuate khempeuh hih na hih manin nang sungah lametna kong nei uh hi.
  </para>
  <chapter number="15" style="c"/>
  <para style="p">
    <verse number="1" style="v"/>Tua ciangin Topa in kei hong hopih a, “Moses leh Samuel nangawn ka mai-ah a hong ding zawzen zongun ka lungsim hih mite lam a nga tuan kei ding hi. Ka muhna panin hawlkhia un la, paikhia sak un!
  </para>
  <para style="p">
    <verse number="2" style="v"/>Amaute in, “Koi-ah ding ka hi uh hiam?” ci-a hong dot uh leh hih bangin gen kik in: ‘Topa in, “Pulnatna tawh a si dingte a si ding uh a, namsau tawh a si dingte a si ding uh hi; kial tawh a puksi dingte a puk si ding uh a, sal-a kikai dingte zong a kikai ding uh hi,” a ci hi,’ va ci in.
  </para>
  <para style="p">
    <verse number="3" style="v"/>“Amaute’ sih nadingin gimna nam li ka tungsak ding hi. A kithah nading uh namsau, a keizan gawp dingin ui, a valhtum ding leh a susia gawp dingin huih lak-a vasate leh lei lak-a ganhingte ka koih ding hi.
  </para>
  <para style="p">
    <verse number="4" style="v"/>Judah kumpipa Hezekiah’ tapa Manasseh in Jerusalem khua-a a bawl thu hangin leitung gam khempeuhte’ lau nadingin ka koih ding hi.
  </para>
  <para style="p">
    <verse number="5" style="v"/>“Kua in nang a hong hehpih ding hiam? Jerusalem aw, kua in nang hong kah ding hiam? Kua, hong lam baangin dam-le-nat kitheih sakna-in hong hawh ding ahi hiam?
  </para>
  <para style="p">
    <verse number="6" style="v"/>Nangmah in kei nong taisan zo hi, Topa in kong ci hi, kei nong nungngat niloh hi; tua ahih manin ka khut kong zan-a kong susia hi—ka hehna ka ki-ipip zo nawn kei hi.
  </para>
  <para style="p">
    <verse number="7" style="v"/>Na gamsung khua kongpite-ah huihpi’ mut bangin note kong mutmang ding hi. Na tate uh ka beisak ding-a, ka mite ka susia ding hi; bang hang hiam cih leh na gitlohna uh leh na om dan hoihlo panun na kiheikik kei uh hi.
  </para>
  <para style="p">
    <verse number="8" style="v"/>Tuipi-a sehnel om zah sangin nupi meigong ka tamsak zaw ding hi; na tangvalte uh a khan’ cin laitakin ka that ding a, a nute uh ka thuaksak ding hi. No’ tungah thakhat thu-in lungkhamna leh launa kong tungsak ding hi.
  </para>
  <para style="p">
    <verse number="9" style="v"/>Ta sagih a nei nupi nu khakham vei-in, a sibup hi. Sun kimlai hi napi ama adingin khuamial bang a, maizumna leh mindaina a thuak hi. No a nungta lai teng na galte un namsau-a a hong satlup dingun kong pia ding hi, Topa in kong ci hi.”
  </para>
  <para style="p">
    <verse number="10" style="v"/>Gimna ka thuak hi, ka nu aw, gamsung khempeuh-a mite tawh kitawng kisel ding a, kei nong suahsak se se! Ka sumte kuamah lah leitawi sak loin kuama’ aa lah leitawi lo napi a vekpi-un kei hong haamsiat teitei uh hi.
  </para>
  <para style="p">
    <verse number="11" style="v"/>Topa aw, amaute’ hoih nadingin nang tungah kong thuumsak kei a, gimna leh haksatna hun ciangin ka galte adingin nang tungah kong ngetsak kei leh tua haamsiatnate kei tungah hong tung ta hen!
  </para>
  <para style="p">
    <verse number="12" style="v"/>Mi khat in sik kuaitan zo lo ding ahih leh leilu lam-a sik le sumngo kihelkhawm kuaitan zo zaw ding ahi hiam?
  </para>
  <para style="p">
    <verse number="13" style="v"/>Topa in, “Na gam sung teng-a na bawl uh mawhna khempeuhte hangin na neih na lam uh leh na sum na paiite uh man ngah loin na galte uh ka tuahsak mang ding hi.
  </para>
  <para style="p">
    <verse number="14" style="v"/>Na theih ngei loh uh gam khatah na galte’ na ka hong semsak ding hi; bang hang hiam cih leh ka hehna kitawh kuang a, a mit nawn kei ding hi,” hong ci hi.
  </para>
  <para style="p">
    <verse number="15" style="v"/>Topa aw, nang’ na thei hi, hong phawk in la, hong veh in; kei hong bawlsiate tungah phu hong laksak in. Hong thuak in kei hong lakhia kei in la, nangma’ hangin minsiatna thuak ka hih lam hong thei in.
  </para>
  <para style="p">
    <verse number="16" style="v"/>Na thute in kei hong kem a, an bangin ka ne hi. Na thute kei adingin kipahna leh lungdamna ahi hi. Bang hang hiam cih leh nangma’ min-in kei hong kilo hi, Aw, Topa, a vanglian Pasian aw,
  </para>
  <para style="p">
    <verse number="17" style="v"/>Mi gualnuam mawkmawkte tawh ka kikhawl kei a, zong ka lungdam kei hi. Nangmah in na khut ka tungah hong nga-in, hehna tawh hong kidimsak na hih manin, kei guak bek ka tu hi.
  </para>
  <para style="p">
    <verse number="18" style="v"/>Bang hangin ka natna dai thei lo a, ka liamna dam thei loin dam ding ut lo ahi hiam? Kei adingin nang, tui a kang lui tawh kibangin hong lungkia sak ding na hi hiam?
  </para>
  <para style="p">
    <verse number="19" style="v"/>Tua ahih manin Topa in, “Nong kilehkik leh kong koihna ngei ah kong koih ding a, ka na na semkik ding hi. Thu manpha lo gen loin thu manpha na gen leh, ka kamsang-in kong zang ding hi. Amaute nang kiangah hong pai ding uh a, nang na hih leh amau’ kiangah na pai kei ding hi.
  </para>
  <para style="p">
    <verse number="20" style="v"/>Hih mite tungah sumngo tawh a kibawl khua kulhpi kong bang sak ding a, amaute in a hong sim uh hangin a hong zo kei ding uh hi. Bang hang hiam cih leh a hong honkhia ding leh a hong suahtak dingin nang kong om pih hi, Topa in kong ci hi.
  </para>
  <para style="p">
    <verse number="21" style="v"/>Mi gilote’ khut sungpan nang kong suahtak ding-a mi lauhuaite’ khut kol pan nang kong tankhia ding hi,” hong ci hi.
  </para>
  <chapter number="16" style="c"/>
  <para style="p">
    <verse number="1" style="v"/>Topa in kei hong hopih a,
  </para>
  <para style="p">
    <verse number="2" style="v"/>“Hih bang munah zi nei kei in la, tanu tapa zong nei kei in.
  </para>
  <para style="p">
    <verse number="3" style="v"/>Bang hang hiam cih leh hih mun-a a suak tanu tapate leh a nute a pate uh tawh kisai-in Topa in ka cih-inah:
  </para>
  <para style="p">
    <verse number="4" style="v"/>Natna lian tawh si ding uh a, kuamah in kah loin kuamah in lah a vui kei ding uh hi. Lei laka ek kitha bang ahi lel ding uh hi. Namsau kial tawh a si ding uh a, a siluangte uh huih laka leeng vasate leh lei laka ganhingte in a ne ding uh hi.
  </para>
  <para style="p">
    <verse number="5" style="v"/>“Bang hang hiam cih leh Topa in kong cih-inah, mi’ kahna inn sungah lut kei un la, thuum-in kuamah va kah se kei un. Bang hang hiam cih leh lungnopna lianpi leh ka hehpihna hih mite kiang panin ka lakhia khin zo hi, Topa in kong ci hi.
  </para>
  <para style="p">
    <verse number="6" style="v"/>Hih gamah miliante leh mineute a si ding uh a, kivui loin, amau adingin kuamah kap loin, kuamah in a pumpi uh kui liam loin, a sam uh a met kei ding uh hi.
  </para>
  <para style="p">
    <verse number="7" style="v"/>Misi kahte hehnem dingin kuamah in an a lui kei ding uh a, a nu ahih kei leh a pa a site nangawn kuamah in hehnepna hai a pia kei ding hi.
  </para>
  <para style="p">
    <verse number="8" style="v"/>Pawi kibawlna innah na pai kei ding a, amau tawh nekhawm dawnkhawm dingin na tu kei ding hi.
  </para>
  <para style="p">
    <verse number="9" style="v"/>Bang hang hiam cih leh a vanglian Topa, Israel mite’ Pasian in hih bangin kong ci hi: En un, hih mun panin note’ muh tektekin, note’ theih hun sung mahin gualnopna, lungdamna awte leh zi nei thakte, pasal neithakte’ awte ka gingsak nawn kei ding hi.
  </para>
  <para style="p">
    <verse number="10" style="v"/>“Hih thu teng hih mite tungah na gen ciangin amaute in, ‘Bang hangin Topa in hih gimna lianpi eite tungah hong tungsak ahi hiam? I khialhna bang ahi hiam? Topa i Pasian tungah bang mawhna bawl i hi hiam?’ hong ci ding uh hi.
  </para>
  <para style="p">
    <verse number="11" style="v"/>Tua ciangin nangmah in amaute’ kiangah, ‘Topa in, “Na pu na pate un kei hong taisan khin uh a, kei hong nusia-in ka thukham a zui kei uh hi.
  </para>
  <para style="p">
    <verse number="12" style="v"/>Note in na pu na pate sangun na siahuai zaw uh hi. Bang hang hiam cih leh, en un, note’ utna bang ciat na zui tentan uh a, ka thu nong ngai nuam kei uh hi.
  </para>
  <para style="p">
    <verse number="13" style="v"/>Tua ahih manin hih gam panin note leh na pu na pate un na theih ngei nai loh uh gamah kong nawhkhia ding hi. Tua lai-ah sun-le-zan-in pasian dangte’ na na sem niloh ding uh hi; bang hang hiam na cih uh leh note kong ang-van nawn kei ding hi,” a ci hi,’ na ci ding hi.
  </para>
  <para style="p">
    <verse number="14" style="v"/>“Tua ahih manin, en un, Topa in kong cih-inah kuamah in, ‘Izipt gam pan-a Israel mite a hong lakhia Topa a nuntak bangin,’ ci-in kei’ minin a kiciam nawn loh hun hong tung ding hi.
  </para>
  <para style="p">
    <verse number="15" style="v"/>Amaute in, ‘Leilu lam gam leh eite hong hawlkhiatna gam khempeuh pana Israel mite a hong lakhia Topa a nuntak bangin,’ a ci zaw ding uh hi. Bang hang hiam cih leh a pu a pate uh ka piaksa, amau’ neihsa gamah amaute ka lakik ding hi.
  </para>
  <para style="p">
    <verse number="16" style="v"/>“En un, Topa in kong cih-inah, nga beng tampi ka khah ding a, amaute ka mansak ding hi. Tua khit ciangin sa beng tampi ka khah ding a, amaute in mual tung khempeuh leh suanghawmte panin amaute a bengmang ding uh hi.
  </para>
  <para style="p">
    <verse number="17" style="v"/>Bang hang hiam cih leh a omdan khempeuh uh ka mit-in ka mu a, kei’ kiang pana a kiseel bangmah om lo hi. A khialhna khempeuh uh zong ka mit panin a kiseel kei hi.
  </para>
  <para style="p">
    <verse number="18" style="v"/>Amaute’ khialhna leh a mawhnate uh a zah nih-in ka thuk ding hi; bang hang hiam cih leh amaute in a muh thadah huai siluang hawmte tawh kibang milimte tawh ka gam a ninsak uh a, kihhuaina tawh ka gam a dimsak uh hi,” hong ci hi.
  </para>
  <para style="p">
    <verse number="19" style="v"/>Aw Topa, ka hatna leh ka kulhpi, lungkham hun cianga ka bukna aw, leitung mong panin gamdang mite nang’ kiangah hong pai ding uh a, “Ka pu ka pate un zuauthu leh bangmah a, kimang lo milimte longal bangmah a luah kei uh hi.
  </para>
  <para style="p">
    <verse number="20" style="v"/>Mi in ama’ pasian ding bawltawm thei ahi hiam? Tuate pasian hi lo hi!” a ci ding uh hi.
  </para>
  <para style="p">
    <verse number="21" style="v"/>“Tua ahih manin, en un, amaute ka hilh ding hi. Tu tung peuhmahin ka min in Topa hi, cih a theih nadingun ka vangliatna leh ka hatna ka theisak ding hi,” ci-in Topa in a gen hi.
  </para>
  <chapter number="17" style="c"/>
  <para style="p">
    <verse number="1" style="v"/>“Judah mite’ mawhna sik laikung khat tawh kigelh hi. Suangmanpha muk zum tawh amaute’ lungtang pek tung leh biakna tau kite tungah khuak-in ki-at hi.
  </para>
  <para style="p">
    <verse number="2" style="v"/>A tate un singlim nuai khempeuh leh mualsangte’ tunga a biakna taute uh leh a nusian uh Asherah milimte a phawk veve uh a,
  </para>
  <para style="p">
    <verse number="3" style="v"/>zanglei-a om mualte tungah zong tua mawhna a kilang hi. Na gam sung khempeuh uh-a na bawl uh mawhnate hangin na neih na lam uh leh na sum na paite uh, na galte uh ka tuahmang sak ding hi.
  </para>
  <para style="p">
    <verse number="4" style="v"/>Nang kong piak na gam zong na taan ding a, na theih ngei loh uh gam khatah na galte’ na ka hong semsak ding hi; bang hang hiam cih leh ka hehna kitawh kuang a, a mit nawn kei ding hi.
  </para>
  <para style="p">
    <verse number="5" style="v"/>Topa in kong cih-inah: Mi bek muangin mi’ hatna bek suanga a lungsim Topa tawh a kilehngat mi in haamsiatna a ngah hi.
  </para>
  <para style="p">
    <verse number="6" style="v"/>Amah in sehnel gam-a po sawlbawk bang hi a, khangin a bawk pha zo kei ding hi. Kuama’ teen’ lohna ci gam, keugaw gamah amah a teeng ding hi.
  </para>
  <para style="p">
    <verse number="7" style="v"/>“Topa muangin, Topa a beel mi in thupha a ngah hi.
  </para>
  <para style="p">
    <verse number="8" style="v"/>Amah in gun gei-a kisuan singkung bang hi a, lui geiah a zung kha hi. A tehte hing den ahih manin nisa kihta lo hi. Kitatsat loin gah den ahih manin guah zuk loh kum ciangin zong lungkham tuan lo hi.
  </para>
  <para style="p">
    <verse number="9" style="v"/>“Lungsim in na khempeuh lakah a khem hatpen hi a, a kisia pha mahmah hi; kua in a thei thei ding hiam?
  </para>
  <para style="p">
    <verse number="10" style="v"/>Keimah Topa in mi khempeuh’ nuntak zia leh gamtatna tawh kizui-a piakhia dingin ngaihsutna ka entel a, lungsim ka sittel hi.”
  </para>
  <para style="p">
    <verse number="11" style="v"/>Thu manlo pi tawh a hau mi in ama’ tui lopi keuhsak dinga a op sim vasa tawh kibang hi. A khan’ lai-in a neihsa teng a taan ding a, a tawpna-ah mihaipi a suak ding hi.
  </para>
  <para style="p">
    <verse number="12" style="v"/>I biakinnpi in a kipat cila mual tunga om a minthang kumpi tokhom tawh kibang hi.
  </para>
  <para style="p">
    <verse number="13" style="v"/>Aw Topa, Israel mite’ lametpa aw, nang a hong taisan mite a zahhuai ding uh hi. Nang a hong lehngat san mite leivui laka min gelh bangin a mang thang ding uh hi. Bang hang hiam cih leh nuntakna ciktui ahi Topa a hong taisan zo uh hi.
  </para>
  <para style="p">
    <verse number="14" style="v"/>Topa aw, hong damsak lecin kei ka dam ding a, hong honkhia lecin ka suakta ding hi; bang hang hiam cih leh nang kong phatpa na hi hi.
  </para>
  <para style="p">
    <verse number="15" style="v"/>En in, amaute in, “Topa’ hong tawn’nate koi lai takah om ahi hiam? Tu-in hong tung ta hen!” a ci uh hi.
  </para>
  <para style="p">
    <verse number="16" style="v"/>Ahih hangin amaute tungah gimna na tun’ sak ding kong ngen kei a, siatna ni hong tun’ ding ka deihsak loh lam zong nong thei hi. Ka kam pan-a hong gingkhia thu khempeuh na thei khin hi.
  </para>
  <para style="p">
    <verse number="17" style="v"/>Kei hong lausak kei in; gimna hong tun’ cianga kong belhpa na hi hi.
  </para>
  <para style="p">
    <verse number="18" style="v"/>Kei a hong bawl siate na zahhuaisak in la, ahih hangin kei hong zahhuai sak kei in. Amaute na lungamsak in, ahih hangin kei hong lungamsak kei in. Amaute’ tungah siatna ni tungsak in la, a zah nih-in susia in!
  </para>
  <para style="p">
    <verse number="19" style="v"/>Topa in hih bangin kei hong hopih hi: “Va pai in la, Judah gam kumpite’ lutna le pusuahna Mipite’ Kongpi leh Jerusalem khua kongpi khempeuh ah va ding in la, hih bangin va gen in:
  </para>
  <para style="p">
    <verse number="20" style="v"/>‘Hih kongpi sunga hong lut no Judah gam kumpite, Judah mi khempeuh leh Jerusalem khua mi khempeuhte aw, Topa’ kammal ngai un.
  </para>
  <para style="p">
    <verse number="21" style="v"/>Topa in hih bangin ci hi: Na nuntak nop lai uh leh kidawm un la, sabbath ni-in van pua kei un. Jerusalem khua kongpite-ah bangmah hong lutpih kei un.
  </para>
  <para style="p">
    <verse number="22" style="v"/>Sabbath ni-in na inn panun bangmah puakhia kei un la, bangmah sem kei un. Na pu na pate uh ka thupiak mah bangin sabbath ni siangthosak un.
  </para>
  <para style="p">
    <verse number="23" style="v"/>Ahih hangin na pu na pate un ka thu hong ngai lo uh a, a bil uh hong ngat lo uh hi. Hong mang loin ka hilhna a theih loh nadingun a lung uh a khauhsak uh hi.
  </para>
  <para style="p">
    <verse number="24" style="v"/>“Ahih hangin Topa in kong cih-inah, note in ka thu nong ngaih uh a, sabbath ni-in hih khua kongpite pan bangmah hong lutpih loin, sabbath ni siangtho sakin na na sep kei uh leh,
  </para>
  <para style="p">
    <verse number="25" style="v"/>na kumpite uh leh na uliante un David’ neih bang kumpi vangliatna a nei ding uh hi. Amaute in Judah mite leh Jerusalem khua mite tawh sakol leeng leh sakolte’ tungah tuangin hih khua kongpite-ah hong lut ding uh a, hih khuapi-ah zong mi a teeng tawntung ding hi.
  </para>
  <para style="p">
    <verse number="26" style="v"/>Mite in Judah gam khuapite leh Jerusalem khua kim panin ahi zongin, Benjamin gam, Shefelah zanglei gam, mualtung gam leh leitaw lam Negeb gamte panin ahi zongin meihal biakna leh kithoihnate, an tawh biakna, paknamtui leh lungdam biak piaknate Topa’ biakinn-ah hong keng uh hi.
  </para>
  <para style="p">
    <verse number="27" style="v"/>Ahih hangin ka thu nong ngaih kei uh a, sabbath ni siangthosak loin, sabbath ni-in Jerusalem khua kongpite pan van pua-in nong lutpih uh leh, tua kongpite ka hal ding hi. A mei in Jerusalem khua kumpi innte lawhin a kangtum ding a, mei a kiphelh zo kei ding hi,’ va ci in,” hong ci hi.
  </para>
  <chapter number="18" style="c"/>
  <para style="p">
    <verse number="1" style="v"/>Topa in Jeremiah hong hopih-a,
  </para>
  <para style="p">
    <verse number="2" style="v"/>“Tho in, Beel sekpa’ innah paisuk in la, tua lai-ah ka thute kong hilh ding hi,” hong ci hi.
  </para>
  <para style="p">
    <verse number="3" style="v"/>Tua ciangin kei zong bel sekpa’ innah ka paisuk leh a bel sek laitak ka tuak hi.
  </para>
  <para style="p">
    <verse number="4" style="v"/>Buan tawh a bawl a beel ama’ khut sungah kisia ahih manin beelsekpa in hoih a sak bangin beel dang khatin a sek pha hi.
  </para>
  <para style="p">
    <verse number="5" style="v"/>Tua ciangin Topa in kei kiangah,
  </para>
  <para style="p">
    <verse number="6" style="v"/>“Israel mite aw, Topa in kong cih-inah hih beel sekpa’ hih bangin note zong hong hih thei lo ding ka hi hiam? En un, beelsekpa’ khut sunga buan tawh kibangin, Israel mite aw, note kei’ khut sungah na om uh hi.
  </para>
  <para style="p">
    <verse number="7" style="v"/>Minam khat peuhpeuh ahi zongin gam khat peuhpeuh ahi zongin bot khia-in, khen kham-in, ka suksiat nadingin hun khat peuhpeuh lai-in ka gen khin zo ahi zongin
  </para>
  <para style="p">
    <verse number="8" style="v"/>tua ka gen sa minam leh gam in a siatna panin a kihei kik leh, ama tung-a siatna tun’ sak ding-a ka seh sa pen ka kisikkik ding a, ka tungsak nawn kei ding hi.
  </para>
  <para style="p">
    <verse number="9" style="v"/>Minam khat peuhpeuh ahi zongin, gam khat peuhpeuh ahi zongin lam ding leh phut dingin hun khat peuhpeuh lai-in ka gen khin zo ahi zongin,
  </para>
  <para style="p">
    <verse number="10" style="v"/>amah in ka thu hong ngai lo-a hoih ka sak lohte a bawl teitei leh, ama tung-a hoihna bawl dinga ka sehsa pen ka kisikkik dinga ka bawl nawn kei ding hi.
  </para>
  <para style="p">
    <verse number="11" style="v"/>Tua ahih manin tu-in, Judah mite leh Jerusalem khua mite kiangah, ‘Topa in a cih-inah, En un, note’ siat nadingin ka gal-a note’ langkhat ah ngimna khat ka nei hi. Na vekpi-un na siatna uh pan kilehkik un la, na dan uh leh na nasepnate uh bawlpha un,’ va ci in.
  </para>
  <para style="p">
    <verse number="12" style="v"/>Amau in, ‘Tua bang gen kul lo hi. Ko’ ngimna bangin ka zui ding uh a, mi khempeuh in ama’ lungsim sia’ deihna bangin ka gamta ding uh hi,’ hong ci ding uh hi.
  </para>
  <para style="p">
    <verse number="13" style="v"/>“Tua ahih manin Topa in kong cih-inah: Minam dangte lakah, hih bang thu a kiza ngei hiam, dong dih un. Ka mituam Israel in a mulkimhuai na khat a hih zo hi.
  </para>
  <para style="p">
    <verse number="14" style="v"/>Lebanon mualtung vuk in nusia ngei ahi hiam? Mualtung pan-a hong luang a vot kilkel luite kang ngei ahi hiam?
  </para>
  <para style="p">
    <verse number="15" style="v"/>Ahih hangin ka mite in kei hong mangngilh khin uh a, milim pasiante kiangah paknamtui a hal uh hi. Amau’ tot ding lampi-ah tuk uh ahih manin a tot ngei uh lampi lui zui nawnloin, lampi lopi a tawn uh hi.
  </para>
  <para style="p">
    <verse number="16" style="v"/>Amau’ gam uh a mulkimhuai leh simmawhna tawh a kiphitsan den ding gam a suaksak uh hi. A kantan mi khempeuh a mulkim uh a, lamdang sa-in a lu uh a pei uh hi.
  </para>
  <para style="p">
    <verse number="17" style="v"/>Ni suahna lam huih in nin a mut mang bangin a galte’ mai-ah amaute ka theh thang ding hi. Haksatna a tuah ni-un ka nungngat ding a, ka maingat kei ding hi,” hong ci hi.
  </para>
  <para style="p">
    <verse number="18" style="v"/>Tua ciangin amaute in, “Hong pai un, Jeremiah sawm ni. Bang hang hiam cih leh eite hong hilh dingin siampite ahi zongin, i dot dingin mipilte ahi zongin, Pasian’ thu hong gen dingin kamsangte ahi zongin i nei hi. Hong pai un, amah mawhsakin ama’ thu peuhmah mal khat zong i mang kei ding hi,” a ci uh hi.
  </para>
  <para style="p">
    <verse number="19" style="v"/>Hong en in, Topa aw, ka galte hong langpan’nate hong ngai in.
  </para>
  <para style="p">
    <verse number="20" style="v"/>Hoihna pen siatna tawh a kituak ding mah ahi hiam? Ka kiat nadingin dum a to uh hi. Nangma mai-ah kong ding a, amau ading thuhoih kong gensak a, na hehna amau tungah na tun’sak loh nading kong gennate hong phawk in.
  </para>
  <para style="p">
    <verse number="21" style="v"/>Tua ahih manin a tate uh kial tawh puksi sak in la, amaute namsau-in si sak in. A zite uh tasel sak in la, meigong suaksak in. A pasalte uh pulnatna tawh si sak in la, a tangvalte uh gal sungah namsau tawh kithatlumsak in.
  </para>
  <para style="p">
    <verse number="22" style="v"/>Amau a thatlum ding galkapte thakhat thu-in paisak in la, amau’ innte panin kahna aw kizasak in! Bang hang hiam cih leh ka kiat nadingin dum a to uh a, ka khete a awk nadingin thang hong siah uh hi.
  </para>
  <para style="p">
    <verse number="23" style="v"/>Ahih hangin Topa aw, amaute in thah dinga a hong sawmna uh nang na thei hi. Amau’ khialhna na maisak kei in la, nangma’ muhna panin amau’ mawhnate phiatmang sak kei in. Nangma’ mai-ah amaute guallelsak in la, na heh ni mahin hih ek in.
  </para>
  <chapter number="19" style="c"/>
  <para style="p">
    <verse number="1" style="v"/>Topa in hong hopih a, “Beel sekpa’ kiangah pai in la, leibeel khat va lei in. Mite’ lakah upa pawlkhat leh siampi upa pawlkhat tonpih in la,
  </para>
  <para style="p">
    <verse number="2" style="v"/>ni suahna lam kongpi gei, Ben-Hinnom Mualkuamah pai-in, tua lai-ah kong gen thute tangko in.
  </para>
  <para style="p">
    <verse number="3" style="v"/>Nangmah in, ‘Topa’ kammal ngai un, Judah kumpite leh Jerusalem khua mite aw, a vanglian Topa, Israel mite’ Pasian in hong cih-inah: En un, hih munah kong tun’sak ding siatna lian lua ahih manin a za mi khempeuhte’ bil sungah ging den ding hi.
  </para>
  <para style="p">
    <verse number="4" style="v"/>Bang hang hiam cih leh hih mite in kei hong taisan khin zo uh a, amaute-a kipanin a pu a pate uh leh Judah kumpite’ theih ngei loh pasian dangte’ kiangah paknamtui a hal uh a, hih mun a ninsak uh hi. Hih mun mawhna nei lo mite thahna sisan tawh a dimsak uh a,
  </para>
  <para style="p">
    <verse number="5" style="v"/>ka thupiak, ka sawl lah a hi lo, ka ngaihsut khak beek zong a hi lo, a tate uh meihal biakna tawh Baal biak nadingin Baal biakna tausangte a lam khin zo uh hi.
  </para>
  <para style="p">
    <verse number="6" style="v"/>Tua ahih manin, en un, Topa in kong cih-inah, hih mun pen Tofeth ahi zongin Ben-Hinnom Mualkuam ahi zongin a kicih nawn loh hun hong tung ding hi. Kithahna Mualkuam a kici zaw ding hi.
  </para>
  <para style="p">
    <verse number="7" style="v"/>Hih munah Judah mite leh Jerusalem mite’ ngimna ka tangtung sak kei ding a, a galte’ namsau leh a that nuamte’ khutlum-in amaute ka sisak ding hi. Amau’ si luangte huih laka leng vasate leh lei lak a ganhingte’ an dingin ka pia ding hi.
  </para>
  <para style="p">
    <verse number="8" style="v"/>Hih khuapi a mulkimhuai leh a simmawh huai ka suak sak ding a, a kantan mi khempeuh in khuapi kisiatna hangin lamdang sa-in zahpih-in a phitsan ding uh hi.
  </para>
  <para style="p">
    <verse number="9" style="v"/>A galte uh leh a that nuam mite in hong sim uh a, nek ding om lo lua ahih manin a tapate leh a tanute-uh’ sa ka nesak ding a, mi khempeuh in a innvengte’ sa a ne ding uh hi,’ va ci in.
  </para>
  <para style="p">
    <verse number="10" style="v"/>“Tua ciangin na tonpihte’ muhin na beel sukham in la,
  </para>
  <para style="p">
    <verse number="11" style="v"/>amaute kiangah, a vanglian Topa in a cih-inah, hih beelsekpa’ beel kisukham a, a kibawl phatkik theih nawn loh mah bangin hih mite leh hih khuapi ka sukham ding hi. Mun dangah si vui nading mun om nawn lo ding ahih manin Tofeth nangawn-ah a kivui ding uh hi.
  </para>
  <para style="p">
    <verse number="12" style="v"/>Topa in kong cih-inah, hih mun leh hih mun-a teeng mite tungah tu-a bangin ka hih ding a, hih khuapi Tofeth ka bang sak ding hi.
  </para>
  <para style="p">
    <verse number="13" style="v"/>Jerusalem khua-a innte leh Judah kumpite’ innte—inn khum tung pan vantunga aksite khempeuh tungah paknamtui hal biakna kipiakna innte leh pasian dangte tunga dawn ding biakna a kibuakna innte khempeuh a vek-in Tofeth mun bangin a nin a suak ding hi, a ci hi,’ va ci in,” hong ci hi.
  </para>
  <para style="p">
    <verse number="14" style="v"/>Tua ciangin Topa in thu gen ding a, hong sawlna Tofeth panin ka ciahkik a, Topa’ biakinn sungah ding-in mi khempeuh’ kiangah,
  </para>
  <para style="p">
    <verse number="15" style="v"/>“A vanglian Topa, Israel mite’ Pasian in a cih-inah, En un, hih khuapi leh a kim-a khuaneute’ tungah ka gensa siatna khempeuh ka tung sak ding hi. Bang hang hiam cih leh amaute in a lung uh a khauhsak uh a, ka thute a ngai nuam kei uh hi, a ci hi,” ka ci hi.
  </para>
  <chapter number="20" style="c"/>
  <para style="p">
    <verse number="1" style="v"/>Jeremiah in hih thu a gente Immer’ tapa, Topa’ biakinn uk pipa ahi, siampi Pashhur in a za hi.
  </para>
  <para style="p">
    <verse number="2" style="v"/>Tua ciangin Pashhur in kamsangpa Jeremiah sat a, Topa’ biakinn Benjamin Kongpi sak nungah kol a bulh hi.
  </para>
  <para style="p">
    <verse number="3" style="v"/>A zing ciangin Pashhur in a kol bulhna panin Jeremiah a khahkik ciangin Jeremiah in, “Topa in nang Pashhur ci-in hong sam nawn lo a, Mun khempeuhah Launa ci-in hong sam ta hi.
  </para>
  <para style="p">
    <verse number="4" style="v"/>Bang hang hiam na cih leh Topa in hong cih-inah, ‘En in, keimah in nang leh nang’ lau nadingin ahi zongin na lawmte’ lau nadingin ahi zongin nang kong bawl ding hi. Amaute a galte in namsau tawh a thahlup na mu ding hi. Judah gam khempeuh Babilon kumpipa’ khut sungah ka pia ding a, amah in sal dingin amaute Babilon khua-ah a paipih ding a, namsau tawh a thatlum ding hi.
  </para>
  <para style="p">
    <verse number="5" style="v"/>Tua tham loin khuapi sunga hauhna khempeuh, a nasep sa uh khempeuh, a neih a lam thupi teng khempeuh leh Judah kumpite’ sum leh pai khempeuhte a galte’ khut sungah ka pia ding a, amau in sutin, manin, Babilon khua-ah a paipih ding uh hi.
  </para>
  <para style="p">
    <verse number="6" style="v"/>Pashhur aw, nang leh na inn sung uh a, omte khempeuh sal dingin Babilon khua-ah na pai ding uh a, tua lai munah nang na si ding hi. Nang leh a man lopi-a na thuhilh a ngai na lawmte khempeuh tawh hong kivui ding uh hi,” a ci hi.
  </para>
  <para style="p">
    <verse number="7" style="v"/>Topa aw, kei nong khem a, khemna ka thuak takpi hi. Kei sangin nang na hatzaw a, keimah nong zo hi. Ni simin mite’ nuihsat lel ka hi a, Mi khempeuh in hong zahko uh hi.
  </para>
  <para style="p">
    <verse number="8" style="v"/>Bang hang hiam cih leh thu ka gen simin, “Ngongtatna leh kisiatna!” ci-in ka kiko den hi. Bang hang hiam cih leh Topa’ kammal ka genkhiatna hangin ni simin simmawhna leh zahpihna ka thuak lawh hi.
  </para>
  <para style="p">
    <verse number="9" style="v"/>Keimah in, “Ama’ thu ka gen kei ding a, ama’ min ka lo nawn kei ding hi,” ci mah taleng zong, ama’ thu ka lungsim sungah meikuang bangin hong om a, ka guh ka tang sungah kikhum cip ahih manin ka ki-ip ipna-in ka gim lua a, gen loin ka om thei kei hi.
  </para>
  <para style="p">
    <verse number="10" style="v"/>Mite’ kihuau simna tampi ka za a, mun khempeuh lauhuai hi. Ka lawm itte khempeuh in, ka cihmawh ding hong ngak gige uh a, “A mawhna pulak un! A mawhna pulak ni! Amah i khem zo kha ding hi. Tua hi leh i zo pah ding a, tua ciangin i thukkik ding hi,” a ci uh hi.
  </para>
  <para style="p">
    <verse number="11" style="v"/>Ahih hangin Topa in a kihtak huai gal hangpa bangin, kei tawh hong omkhawm gige hi. Tua ahih manin kei hong bawlsiate a tuk ding uh a, kei hong zo lo ding uh hi. A tawntunga a mindaina uh kimangngilh ding hi.
  </para>
  <para style="p">
    <verse number="12" style="v"/>A thuman mite a en tel, lungsim leh ngaihsutna a mu a vanglian Topa aw, amaute na thuh kikna hong musak in. Bang hang hiam cih leh nangma’ kiangah ka thu kong ap khin hi.
  </para>
  <para style="p">
    <verse number="13" style="v"/>Topa’ tungah la sa un la, Topa phat un! Mi gilote’ khut sung pan amah in mi cimawhte a honkhia hi.
  </para>
  <para style="p">
    <verse number="14" style="v"/>Ka suah ni in hamsiatna thuak ta hen! Ka nu in kei a hong suahkhiat sak ni in thupha ngah kei ta hen!
  </para>
  <para style="p">
    <verse number="15" style="v"/>Ka pa kiangah, “Tapa khat na nei hi,” ci-a va ko-a a lungdamsakpa in haamsiatna thuak ta hen.
  </para>
  <para style="p">
    <verse number="16" style="v"/>Topa in hehpih lo-a a lumlet khuapite bangin tuapa hi ta hen. Zing sangin kahna aw za hen la, sun ciangin gal patauhna aw za ta hen.
  </para>
  <para style="p">
    <verse number="17" style="v"/>Bang hang hiam cih leh amah in ka nu’ gil sungah hong that loin, ka nu ka han hong suaksak lo a, a gil sungah paai densak lo hi.
  </para>
  <para style="p">
    <verse number="18" style="v"/>Gimna leh dahna mu ding leh ni sim-a maizum den dingin bang hangin a gil sung panin suak khia sese ka hi hiam?
  </para>
  <chapter number="21" style="c"/>
  <para style="p">
    <verse number="1" style="v"/>Zedekiah kumpipa in Malkhiah’ tapa Pashhur leh Ma-aseiah’ tapa Zefaniah-te Jeremiah kiangah a sawl-a,
  </para>
  <para style="p">
    <verse number="2" style="v"/>“Kote adingin Topa’ kiangah thu hong dot sak in. Babilon kumpipa Nebukhadnezzar in hong sim hi. Topa in a nalamdangte khat kei tungah hong sem leh amah a kilehkik sak kha thei ding hi,” ci-in a dong sak hi.
  </para>
  <para style="p">
    <verse number="3" style="v"/>Tua ciangin Jeremiah in dawng kik a, “Zedekiah kiangah hih bangin na gen kik un.
  </para>
  <para style="p">
    <verse number="4" style="v"/>‘Topa, Israel mite’ Pasian in a gen-inah, En un, khua kulhpi pua lam-a a hong umcih Babilon kumpipa leh Khaldea mite na dona uh ahi, na khut sung-ua na kep na galhiamte uh bangmah a, kimang lo ka suaksak ding a, amaute khempeuh hih khuapi laizangah kong paipih ding hi.
  </para>
  <para style="p">
    <verse number="5" style="v"/>Keimahmah in hehna leh thangpaihna lianpi tawh ka ban zan-in, a hat mahmah ka khut tawh note kong do ding hi.
  </para>
  <para style="p">
    <verse number="6" style="v"/>Hih khuapi sunga teengte a mi a sa ci loin ka thatlum ding a, pulnatna tawh a gam khin ding uh hi.
  </para>
  <para style="p">
    <verse number="7" style="v"/>Tua khit ciangin, Topa in kong cih-inah, Judah kumpipa Zedekiah leh a nasemte leh, pulnatna, namsau leh kial-a si lo a nungta lai teng pen, amaute a that nuam Babilon kumpipa Nebukhadnezzar leh a galte uh’ khut sungah ka pia ding hi. Amah in amaute namsau tawh a that ding a, hehpih loin, zong a siit kei ding a, itna lungsim a nei kei ding hi,’ va ci un,” a ci hi.
  </para>
  <para style="p">
    <verse number="8" style="v"/>Topa in Jeremiah hopih a, “Jeremiah aw, hih mite kiangah, ‘Topa in a cih-inah, En un, na mai uhah nuntakna lampi leh sihna lampi ka khung hi.
  </para>
  <para style="p">
    <verse number="9" style="v"/>Hih khuapi sunga a om mi peuhmah namsau tawh ahi zongin, kial tawh a hi zongin, pulnatna tawh a hi zongin a si ding uh hi. Ahih hangin pusuak khia-a, note a hong do Khalde mite kianga a lut peuhmah a nungta ding uh a, a suakta liailiai ding uh hi.
  </para>
  <para style="p">
    <verse number="10" style="v"/>Bang hang hiam cih leh Topa in kong cih-inah, hih khuapi’ hoih nading hi lo siat nadingin ka lungsim ka khensat khin zo hi. Babilon kumpipa’ khut sungah ka pia ding a, amah in mei tawh a hal ding hi,’ na ci ding hi.
  </para>
  <para style="p">
    <verse number="11" style="v"/>“Judah kumpite innkuan tungah hih bangin va gen in: ‘Topa’ kammal ngai dih un,
  </para>
  <para style="p">
    <verse number="12" style="v"/>David’ suante aw! Topa in a cih-inah: Zingsang simin man takin thu khen un la, mi bawlsiapa’ khut sung pan a bawlsiatpa hon khia un. Tua bang na hih kei uh leh na siatna bawlnate hangun ka hehna mei bangin a kuang ding a, kuamah in a phelh zo kei ding hi.
  </para>
  <para style="p">
    <verse number="13" style="v"/>“Mualkuam zang pan kilam to a, zanglei laka suangtum banga sang to Jerusalem aw, Topa in kong cih-inah, nang’ lang khatah ka pang hi. Nangmah in, ‘Kua in kei hong simsuk ding a, i omna-ah kua hong lut ding hiam?’ na ci hi.
  </para>
  <para style="p">
    <verse number="14" style="v"/>Na nasepna gahte tawh kituakin nang kong daantat ding hi, Topa in kong ci hi. Tuulak-a sing hoihte tawh a kilam na kumpi innte uh mei tawh kihal ding a, a kimkot khempeuh ka kangtum sak ding hi,” a ci hi.
  </para>
  <chapter number="22" style="c"/>
  <para style="p">
    <verse number="1" style="v"/>Topa in hong hopih a, “Judah kumpipa’ innah va paisuk in la, hih bangin va hopih in.
  </para>
  <para style="p">
    <verse number="2" style="v"/>David’ tokhom tunga tu Judah kumpipa aw, nang leh na nasemte akipan hih kongpi-a hong lut na gammite khempeuh in Topa kammal ngai dih un.
  </para>
  <para style="p">
    <verse number="3" style="v"/>Topa in a cih-inah, thumanin diktat un la, bawlsiatna a thuakte a bawlsiate’ khut sung panin honkhia un. Minam dangte, pa neilote leh meigongte simmawh bawl kha loin amau tungah ngongtat kha kei un la, hih munah zong mawhna nei lo mite that kei un.
  </para>
  <para style="p">
    <verse number="4" style="v"/>Bang hang hiam na cih uh leh note in hih kammal na ngaih takpi uh leh David’ suante kumpi a suak tawntung ding uh a, amaute, a nasemte uh leh a mite uh sakolleeng leh sakolte’ tungah tuangin hih inn kongpite-ah hong lut ding uh hi.
  </para>
  <para style="p">
    <verse number="5" style="v"/>Ahih hangin note in hih kammalte na ngaih kei uh leh keimah Topa in kong gen-inah, hih in gamlak suaksak dingin ka kiciam hi.
  </para>
  <para style="p">
    <verse number="6" style="v"/>Bang hang hiam cih leh Judah kumpi inn tawh kisai-in Topa in kong cih-inah: Nangmah in Gilead gam bangin ahi zongin Lebanon mualvum bangin ahi zongin na hoih hi. Ahih hangin nang sehnel gam kong suaksak ding a, kuamah teen’ lohna khua kong suaksak ding hi.
  </para>
  <para style="p">
    <verse number="7" style="v"/>Nang’ lang khatah a hong susia ding mi ka kithawisak ding a, a hei uh hong keng ding uh hi. Amaute in na sidar khuam hoihpente hong phuksak ding uh a, mei-ah hong khul sak ding uh hi.
  </para>
  <para style="p">
    <verse number="8" style="v"/>“Tua ciangin minam dang tampi in hih khuapi a kantan ding uh a, a inn sak a inn khangte’ kiangah, “Bang hangin hih khuapilian hi ci bawl ahi hiam?” ci-in khat leh khat a kidong ding uh hi.
  </para>
  <para style="p">
    <verse number="9" style="v"/>Tua ciangin, “A Pasian uh Topa’ thuciamna taisan uh a, pasian dang peuh bia-in a na a sepsak man uh ahi hi,” ci-in a kidawng kik ding uh hi,’ va ci in,” hong ci hi.
  </para>
  <para style="p">
    <verse number="10" style="v"/>Judah mite aw, misipa Josiah kah kei un la, khasiat kei un. A kipai khiatpih Shallum adingin nakpi takin kap zaw un, bang hang hiam cih leh a pian’na gam mu dingin amah hong kilehkik nawn lo ding hi.
  </para>
  <para style="p">
    <verse number="11" style="v"/>Bang hang hiam cih leh Judah kumpipa Josiah’ za luah a tapa, hih mun pan-a paikhiapa Shallum’ thu tawh kisai-in Topa in, “Amah hong kilehkik nawn kei ding a,
  </para>
  <para style="p">
    <verse number="12" style="v"/>sal-a a kikaihna munah a si ding hi. Hih gam a mukik nawn kei ding hi,” a ci hi.
  </para>
  <para style="p">
    <verse number="13" style="v"/>Thumanlo pi-a inn lam a, zuauthu tawh in dei tungnung a lam mi, a mawkna-a ama’ na a innvengte a semsak mi, a thaman a pia lo mi in gimna thuak ta hen.
  </para>
  <para style="p">
    <verse number="14" style="v"/>“Inn dei tungnung zapi a awng inn gol khat ka lam ding hi,” ci-a tawlet vangte bawl a, Taamtaak singpek tawh thuap sawm a, zasan a zut mi in gimna thuak ta hen.
  </para>
  <para style="p">
    <verse number="15" style="v"/>Taamtaak sing tawh inn na lam manin kumpi kisa na hi hiam? Na pa in an ne tui dawn a, thumanna leh diktatna tawh na a sep manin a maa pai hilo ahi hiam?
  </para>
  <para style="p">
    <verse number="16" style="v"/>Amah in mizawngte leh mi cimawhte thuman tawh thukhen a, na khempeuh hoih pah hi. Tu-a banga hihna in kei nong theihna-uh hilo ahi hiam? Topa in kong ci hi.
  </para>
  <para style="p">
    <verse number="17" style="v"/>Ahih hangin note in thu manlo tawh ngah nading ahi zongin, mimawh lote’ sisan luan’ nading ahi zongin, mi nuaisiahna leh ngongtat nading ahi zongin, na mitte uh leh na lungsim uh na zang uh hi.
  </para>
  <para style="p">
    <verse number="18" style="v"/>Tua ahih manin Judah kumpipa Josiah’ tapa Jehoiakim’ thu tawh kisai-in Topa in hih bangin kong ci hi: “Amaute in, ‘Sanggampa aw,’ ‘Sanggamnu aw,’ ci-a a sih ciang uh a, a kikah bangun amah a sih ciangin a kah kei ding uh a, ‘Topa aw,’ ‘Kumpipa aw,’ ci-in a kah kei ding uh hi.
  </para>
  <para style="p">
    <verse number="19" style="v"/>La si kivui bang lelin amah a kivui ding a, Jerusalem kongpi pua lamah kikai tal-in kipaai ding hi.
  </para>
  <para style="p">
    <verse number="20" style="v"/>Jerusalem khua mite aw, Lebanon Mual tungah kahto un la, awng un; Bashan gamah va kiko un. Abarim mual tungah va kiko un, bang hang hiam cih leh na pawlte un gal a lel khin uh hi.
  </para>
  <para style="p">
    <verse number="21" style="v"/>Na daupai laitak-un kong hopih hangin na hong ngai nuam kei uh hi. Na neu tung-ua kipan nong tua cih ngitnget uh a, ka thu nong mang ngei kei uh hi.
  </para>
  <para style="p">
    <verse number="22" style="v"/>Na makaite uh huih in hong mut mangsak ding a, na pawlte uh sal-in kiman ding uh hi; tua ciangin na gitlohna uh hangin maizum-in na lunggam ding uh hi.
  </para>
  <para style="p">
    <verse number="23" style="v"/>Lebanon gam pan-a kila taamtaak inn sungah nuam takin na teeng uh hi. Ahih hangin gimna hong tun’ ciangin bang zah takin na tau ding uh hiam? Numei nausuak dingte na bang ding uh hi.
  </para>
  <para style="p">
    <verse number="24" style="v"/>Topa in Jehoiakim’ tapa Judah kumpipa Jekoniah’ tungah, “Kei a nungta Pasian ka hih mah bangin, nangmah in ka taklam khut-a khut zungbuh na hih hangin nang kong lakhia ding a,
  </para>
  <para style="p">
    <verse number="25" style="v"/>na kihtak, nang hong that nuamte’ khut sungah kong pia ding hi. Babilon kumpipa Nebukhadnezzar leh Khaldea mite’ khut sungah nang kong pia ding hi.
  </para>
  <para style="p">
    <verse number="26" style="v"/>Nangmah leh nang hong paai na nu, na suahna mun a hi lo gam dangah kong lawnkhia ding a, tua lai takah na si ding uh hi.
  </para>
  <para style="p">
    <verse number="27" style="v"/>Na ciahkik nopna gam uhah na ciahkik thei nawn kei ding uh hi,” a ci hi.
  </para>
  <para style="p">
    <verse number="28" style="v"/>Jekoniah in kuama’ deih loh a kipaimang beel kitam tawh kibang ahi hiam? Bang hangin amah leh a tate kilawnkhia a, a theih loh gamah kipaai mang ahi hiam?
  </para>
  <para style="p">
    <verse number="29" style="v"/>Aw, ka gam, ka gam, ka gam aw, Topa! Kammal ngai dih ven!
  </para>
  <para style="p">
    <verse number="30" style="v"/>Topa in hih bangin ci hi: “Hih pa, taselpa, a khan’ tawntung a gualzo ngeilo pa hi, ci-in ciamteh un. Ama’ suan leh khakte khat beek in David’ tokhom luahin, Judah gam a uk kei ding hi,” a ci hi.
  </para>
  <chapter number="23" style="c"/>
  <para style="p">
    <verse number="1" style="v"/>Topa in a gen-inah: “Ka mite sisak a, a kikhenthang sak gam ukte in gimna ngah ta hen!” a ci hi.
  </para>
  <para style="p">
    <verse number="2" style="v"/>Tua ahih manin ka mipihte a kem gam ukte tawh kisai-in Topa, Israel mite’ Pasian in hong gen-inah, “Note in ka mite kikhenthang sakin na hawlkhia mang uh a, amaute na don kei uh hi. En un, Topa in kong cih-inah, na gamtat siate uh hangin daan kong pia ding hi.
  </para>
  <para style="p">
    <verse number="3" style="v"/>Ka mite a om lai sun teng, ka hawl khiatna gamte panin ka kaikhawm kik ding a, a gam uhah ka ciahkik sak ding hi. Amaute pung-in a khang ding uh hi.
  </para>
  <para style="p">
    <verse number="4" style="v"/>Amaute don ding makaite ka koih ding a, lau nawn lo, lungkham nawn loin khat beek a mangthang nawn kei ding uh hi, Topa in kong ci hi.
  </para>
  <para style="p">
    <verse number="5" style="v"/>“En un, Topa in kong cih-inah, keimah in David’ suan lak panin kumpi dingin a diktat Hiang khat ka khan’ khiatsak ni hong tung ding hi. Amah gam uk siam ding a, gam sungah thuman thutang tawh thu hong khen ding hi.
  </para>
  <para style="p">
    <verse number="6" style="v"/>Ama’ hun hong tun ciangin Judah mite a kihonkhia ding a, Israel mite lungmuang takin a teeng ding uh hi. Amah a kilawh nadingin a min, Topa IN EITE’ DIKTATNA AHI HI, ci-in a kiphuak ding hi.
  </para>
  <para style="p">
    <verse number="7" style="v"/>“Tua ahih manin, en un, Topa in kong cih-inah, mite in, ‘Izipt gam panin Israel mite a hong paikhiatpih Topa a nuntak bangin,’ ci-in a kiciam nawn kei ding uh a,
  </para>
  <para style="p">
    <verse number="8" style="v"/>‘a hawlkhiatna leilu lam gam leh gam dangte khempeuh panin Israel mite’ suan leh khakte pai khiatpih a, a makaih Topa a nuntak bangin,’ ci-in a kiciam zaw ding uh hi. Tua ciangin amaute, amau’ gamsung mah ah a teeng ding uh hi,” a ci hi.
  </para>
  <para style="p">
    <verse number="9" style="v"/>Kamsangte tawh kisai-in: Topa’ hang leh ama’ thu gen kammal siangthote’ hangin ka sungah ka lungsim kitam kham a, ka guh ka tang a liing hi. Zu tam ne lua-a a kham mipa tawh ka kibang hi.
  </para>
  <para style="p">
    <verse number="10" style="v"/>Bang hang hiam cih leh mun khempeuh ah angkawmte dim hi. Topa’ haamsiatna hangin gamsung tengah kahna dim a, gamlak lonona munte a keumang hi. Amaute gitlohna lamah pai uh a, a thuneih theihnate uh a man lopi-in a zang uh hi.
  </para>
  <para style="p">
    <verse number="11" style="v"/>Topa in a cih-inah: “Kamsangte leh siampite in Pasian a zahtak kei uh hi. Ka biakinn sung nangawn ah amau’ gitlohna ka mu hi.
  </para>
  <para style="p">
    <verse number="12" style="v"/>Tua ahih manin amaute’ lampi in, khuamial lak lam nal-a pai tawh a kibang ding a, amaute kinawhkhia gawpin a tuk ding uh hi. Bang hang hiam cih leh amaute’ thuakna hun hong tun’ ciangin amaute’ tungah gimna ka tung sak ding hi, Topa in kong ci hi.
  </para>
  <para style="p">
    <verse number="13" style="v"/>Samaria kamsangte’ sungah, a muhthadah huai khat ka mu hi; Baal min suangin thu a hilh uh a, Israel ka mite lam a pialpih uh hi.
  </para>
  <para style="p">
    <verse number="14" style="v"/>Ahih hangin Jerusalem khua-a kamsangte sungah a mulkimhuai zaw na khat ka mu hi. Angkawmin zuauthu a gen uh a, mite a gitlohna uh pan a kikhel loh nadingin mi hoihlote a hanthawn zawlai uh hi. A vekpiun kei’ muhna-ah Sodom khua mite tawh kibang khin ka sa a, Gomorrah khua mite tawh zong kilamdang lo uh hi.
  </para>
  <para style="p">
    <verse number="15" style="v"/>Tua ahih manin tua kamsangte tawh kisai-in a vanglian Topa in kong gen-inah: “En un, keimah in amaute gamsai tawh ka vak ding a, gu kisawh tui ka dawnsak ding hi. Bang hang hiam cih leh Jerusalem khua kamsangte’ kiang panin gamsung mun khempeuh ah Pasian zahtak lohna hong kizel hi,” a ci hi.
  </para>
  <para style="p">
    <verse number="16" style="v"/>A vanglian Topa in, “Note kiangah thu hong hilh a, a hong lamen khialsak kamsangte’ thu gennate ngai kei un. Amaute in a lungsim sung uh-a a geltawm uh hong gen uh ahi a, keima kiang pana hong pai thu ahi kei hi.
  </para>
  <para style="p">
    <verse number="17" style="v"/>Keimah Topa’ thu genna a hong ngai lo mite kiangah, hong hoih na ve, ci-in a gen tawntung uh hi. Amau’ lungsim’ deihna bang ciat bek a zui tentan mi khempeuhte kiangah zong, gimna hong tung zenzen lo ding hi, ci-in a gen uh hi,” a ci hi.
  </para>
  <para style="p">
    <verse number="18" style="v"/>Amaute’ lakah kua in Topa tawh thu kikum khawm ngei-a, a thu gennate va thei ngei, va za ngei ahi hiam? Kua in ama’ kammal va ngai ngei a, va thupi ngaihsut ngei ahi hiam?
  </para>
  <para style="p">
    <verse number="19" style="v"/>En un, Topa’ huihpi nung! A hehna hong kinuai nainai-in hong paikhia ta a, mi gilo pa’ lutang hong kiden’na ding hi.
  </para>
  <para style="p">
    <verse number="20" style="v"/>A lungsim sunga a tupna teng a tangtun’ sak matengin, Topa’ hehna kilehkik lo ding hi. Hong pai lai ding hunte ah note in siang takin na telzaw semsem ding uh hi.
  </para>
  <para style="p">
    <verse number="21" style="v"/>Topa in, “Keimah in ka sawlkhiat hi lo napi-in tua kamsangte a kuankhia teitei uh hi. Thu bangmah ka gen lohpi, kei’ min-in thu a gen mawkmawk uh hi.
  </para>
  <para style="p">
    <verse number="22" style="v"/>Ahih hangin amaute in ka lungsim tawng dong thei uh hi leh ka thu gente ka mite tungah a tangko ding uh a, a nuntakna hoihlote panin kikhel sakin, a gamtat hoih lote panin zong a kikhelsak khin zo ding uh hi.
  </para>
  <para style="p">
    <verse number="23" style="v"/>“Keimah in mun khat bek-a om Pasian ka hi hiam? Mun khempeuh-a om Pasian hilo ka hi hiam? Topa in kong ci hi.
  </para>
  <para style="p">
    <verse number="24" style="v"/>Mi khat peuhpeuh kei’ muh loh dingin busim thei ding ahi hiam? Topa in kong ci hi. Leitung, vantung mun khempeuh ah ka om lamtak thei lo na hi uh hiam? Topa in kong ci hi.
  </para>
  <para style="p">
    <verse number="25" style="v"/>Ka min tawh zuau phuak-in, ‘Mang man zo ing, mang man zo ing,’ ci-a a gen kamsang zuau theite’ thuhilhnate zong ka za khin zo hi.
  </para>
  <para style="p">
    <verse number="26" style="v"/>Zuauthu tawh thu hilh a, a phuahtawm uh thu a hilh kamsangte’ lungsim sungah zuauthu bang tanvei teeng lai ding ahi hiam?
  </para>
  <para style="p">
    <verse number="27" style="v"/>A pute a pate in kei’ min hong mangngilh in Baal a biak uh bangin a mangmat uh a gen kawikawina uh tawh ka mite in ka min hong mangngilh ding uh hi, ci-in a ngaihsun uh hi.
  </para>
  <para style="p">
    <verse number="28" style="v"/>Kamsangpa in mang a mat leh a mang bek mah gen hen la, ahih hangin ka thu genna a za mipa in ka thu genna mah man takin gen ta hen. Buhtu leh buhtang bangci kibat theih ding ahi hiam? Topa in kong ci hi.
  </para>
  <para style="p">
    <verse number="29" style="v"/>Ka kammal in mei tawh ahi zongin, suangtum a sat nen zo sek tawh ahi zongin kibang hilo ahi hiam? Topa in kong ci hi.
  </para>
  <para style="p">
    <verse number="30" style="v"/>Tua ahih ciangin, en un, Topa in kong gen-inah, ka thu gente khat leh khat tung pana a gusim kamsangte’ langkhat-ah kei ka pang hi.
  </para>
  <para style="p">
    <verse number="31" style="v"/>En un, Topa in kong gen-inah, amau’ ngaihsut tawm thu gen napi a, ‘Topa in ci hi,’ a ci khem kamsangte’ lang khatah kei ka pang hi.
  </para>
  <para style="p">
    <verse number="32" style="v"/>En un, Topa in kong gen-inah, ka sawl lohpi zuau mang manin tua thu hilh a, a zuauthu uh leh a kiphatsakna uh tawh ka mite a makaih khialhpih mite’ lang khatah kei ka pang hi. Ka mite adingin, amaute a kiman’na uh themkha beek om lo hi, Topa in kong ci hi.
  </para>
  <para style="p">
    <verse number="33" style="v"/>Jeremiah aw, ka mite khat peuhpeuh in ahi zongin, kamsang khat ahi kei leh siampi khat peuhpeuh in ahi zongin, ‘Topa’ thugen in bang ahi hiam?’ ci-a hong dot leh nangmah in, ‘Topa’ thugen in nangmah na hi a, nang in vangik khat na hi hi. Topa in nang, kong paaikhia ding hi, hong ci hi,’ ci in la, gen in.
  </para>
  <para style="p">
    <verse number="34" style="v"/>Kamsang khat, ahih kei leh siampi khat, ahih kei leh ka mite khat peuhpeuh in, ‘Topa’ thugen in vangik khat ahi hi,’ a cih leh tua pa leh a innkuanpihte khempeuh daan ka tat ding hi.
  </para>
  <para style="p">
    <verse number="35" style="v"/>Mi khempeuh in a lawmte’ kiangah ahi zongin, ‘Topa in bangin hong dawng hiam? Topa in bangin hong gen hiam?’ ci-in na kidong zaw ding uh hi.
  </para>
  <para style="p">
    <verse number="36" style="v"/>‘Topa’ thugen in vangik khat ahi hi,’ ci-in a gen nawn kei ding uh hi. Bang hang hiam na cih uh leh note’ thu genna note’ vangik ding ahi zaw hi. Note in eite’ Pasian ahi a nungta Pasian, a vanglian Topa’ thu gennate na lumlet gawp uh hi.
  </para>
  <para style="p">
    <verse number="37" style="v"/>Kamsangpa kiangah, ‘Topa in bangin hong dawng hiam! Topa in bang hong gen hiam?’ ci-in dong zaw un.
  </para>
  <para style="p">
    <verse number="38" style="v"/>Ahih hangin note in, ‘Topa’ thu gen in vangik ahi hi,’ na cih peuhmah uh leh Topa in kong cih-inah, note in na cih loh ding-ua kong hilh pen ci teitei na hih manun
  </para>
  <para style="p">
    <verse number="39" style="v"/>en un, keimah in note leh na pu na pate ka piaksa khuapi ka domto ding a, ka omna panin ka lawnkhia taktak ding hi.
  </para>
  <para style="p">
    <verse number="40" style="v"/>A tawntungin simmawhna leh maizumna kong thuaksak ding a, cik mah hunin na mangngilh ngei nawn kei ding uh hi,” a ci hi.
  </para>
  <chapter number="24" style="c"/>
  <para style="p">
    <verse number="1" style="v"/>Babilon kumpipa Nebukhadnezzar in Jerusalem khua panin Jehoiakim’ tapa Judah kumpipa Jekoniah leh Judah kumpi uliante, khutsiamte leh siksek siamte, Babilon khua-ah sal dingin a pai khiatpih khit ciangin Topa in hih mang hong musak hi. Topa’ biakinnpi mai-ah theigah bawm nih dim ka mu hi.
  </para>
  <para style="p">
    <verse number="2" style="v"/>Bawm khat sunga theigahte, a min masate tawh kibangin limci mahmah hi. Ahih hangin a bawm khat pen sunga theigahte limci het loin nek theih ding bang hi dek lo hi.
  </para>
  <para style="p">
    <verse number="3" style="v"/>Topa in hong hopih a, “Jeremiah aw, bang na mu hiam?” ci-in hong dong hi. Kei zong, “Theigah ka mu hi. A limcite limci mahmah a, a limci lote limci lo lua ahih manin nek theih ding bang hi lo hi,” ka ci hi.
  </para>
  <para style="p">
    <verse number="4" style="v"/>Tua ciangin Topa in, “Topa, Israel mite Pasian in kong cih-inah:
  </para>
  <para style="p">
    <verse number="5" style="v"/>Hih mun panin Khaldea mite’ gam a, ka puakkhiat Judah mi sal tangte hih theigah hoihte bangin a hoih-in ka ngaihsun ding hi.
  </para>
  <para style="p">
    <verse number="6" style="v"/>Amaute lim takin ka kem ding a, hih gamah ka lakik ding hi. Amaute ka khangto sak ding a, ka susia kei ding hi; ka suan ding a, ka botkhia kei ding hi.
  </para>
  <para style="p">
    <verse number="7" style="v"/>Keimah Topa ka hih lam theihtheihna lungsim ka pia ding hi. Amaute in a lungsim khempeuh uh tawh kei kiangah hong kileh ding uh ahih manin amaute ka mi ahi ding uh a, keimah in amaute’ Pasian ka hi ding hi.
  </para>
  <para style="p">
    <verse number="8" style="v"/>“Ahih hangin Topa in kong cih-inah: Judah kumpipa Zedekiah leh ama’ gam uk uliante-a kipan hih gama a om suak Jerusalem khua sunga a om lai sun teng leh Izipt gama teengte limci lo lua-a kine thei lo theigahte bangin ka bawl ding hi.
  </para>
  <para style="p">
    <verse number="9" style="v"/>Amaute ka hawlkhiat nading mun khempeuh mite in kihaamsiatna a, a zat dingun simmawhna leh zahkonate ka thuaksak ding a, amaute’ thuakna hangin leitung gam khempeuh ka lausak ding hi.
  </para>
  <para style="p">
    <verse number="10" style="v"/>Namsau tawh kithahna, kialpi leh pulnatnate ka tungsak ding a, amaute leh a pu a pate’ kianga ka piaksa gam sungah khat beek ka nungta sak nawn kei ding hi.
  </para>
  <chapter number="25" style="c"/>
  <para style="p">
    <verse number="1" style="v"/>Josiah’ tapa Jehoiakim, Judah gamah kumpi a suah zawh kumli a cin’ kumin Judah mite tawh kisai-in Topa in Jeremiah a hopih hi. (Hih hun in Babilon ah Nebukhadnezzar kumpi a suah kum ahi hi.)
  </para>
  <para style="p">
    <verse number="2" style="v"/>Kamsangpa Jeremiah in zong Judah gam mi khempeuh leh Jerusalem khuami khempeuhte’ tungah hih bangin a gen sawn hi:
  </para>
  <para style="p">
    <verse number="3" style="v"/>“Amon’ tapa Josiah, Judah gamah kumpi a suah zawh a kum sawm leh thum kum pan tu ciang dong kum sawmnih leh kumthum sung Topa in kei hong hopih a, ke’n zong note kiangah kong gen sawn tawntung hangin note in na ngai kei uh hi.
  </para>
  <para style="p">
    <verse number="4" style="v"/>Topa in ama’ nasem ahi kamsangte khempeuh hong sawl tawntung hi napi-in note in ngai loin na bil uh na dawh kei uh hi.
  </para>
  <para style="p">
    <verse number="5" style="v"/>Amaute in, ‘Tu-in na vekpi-un na giltohna uh leh na gamtat khialhnate uh panin na kihei uh leh Topa in note leh tanglai-a na pute na pate uh tungah na neih tawntung ding uh a, a hong piak gam sungah na teeng thei ding uh hi.
  </para>
  <para style="p">
    <verse number="6" style="v"/>pasian dangte’ nung delh loin, a na sem loin na biak kei uh a, na khut uh tawh na bawl uh milimte peuh bia-in nong hehsak kei uh leh, note bangmah kong cih kei ding hi,’ ci-in hong gen uh hi.
  </para>
  <para style="p">
    <verse number="7" style="v"/>Ahih hangin Topa in kong cih-inah, note in ka thu nong ngai kei uh a, note’ daan thuak nading mahin na khut uh tawh milim bawlin nong hehsak uh hi.
  </para>
  <para style="p">
    <verse number="8" style="v"/>“Tua ahih ciangin a vanglian Topa in kong cih-inah, ka thu note in hong mang lo na hih uh ciangin,
  </para>
  <para style="p">
    <verse number="9" style="v"/>en un, leilu lam-a om minam khempeuhte leh ka nasempa ahi Babilon kumpipa Nebukhadzezzar ka vaikhak ding a, hih gam leh a sunga teeng mi khempeuh leh hih kim-a om gam khempeuh a sim dingin ka va la ding hi. Keimah in amaute ka susia khin mang ding a, amaute a tawntungin siacip-in simmawhna ka thuaksak ding hi, ci-in Topa in kong gen hi.
  </para>
  <para style="p">
    <verse number="10" style="v"/>Tua tham loin lungdamna leh kipahna awte, zi nei thak pa leh mothaknu’ awte, angawina suang gingte ka gingsak nawn kei ding a, meivak taangte ka sumit ding hi.
  </para>
  <para style="p">
    <verse number="11" style="v"/>Gamsung khempeuh kisia-in gam simtham suak ding a, hih mite khempeuh kum sawmsagih sung Babilon kumpipa’ sal-in a om ding uh hi.
  </para>
  <para style="p">
    <verse number="12" style="v"/>Kum sawmsagih a cin’ khit ciangin Topa in kong cih-inah, Babilon kumpipa leh a gam amau’ mawhna hangin daan ka tat ding a, tua gam a tawntungin gam simtham ka suaksak ding hi.
  </para>
  <para style="p">
    <verse number="13" style="v"/>Tua gam kisiat na’ng a, ka gensa thute khempeuh hih laibu sungah kigelh a, Jeremiah in gam khempeuhte kiangah a gen hi. Tuate khempeuh ka tungsak ding hi.
  </para>
  <para style="p">
    <verse number="14" style="v"/>Bang hang hiam cih leh gam tampi leh kumpi liante in amaute salin a man ding uh a, amau’ gamtatna amau tungah ka thukkik ding hi.”
  </para>
  <para style="p">
    <verse number="15" style="v"/>Topa, Israel mite’ Pasian in hih bangin kei hong hopih a, “Ka khut tung panin hehna tawh a kidim hih leenggah tui hai la in la, kong sawlna gamte khempeuh dawn sak in.
  </para>
  <para style="p">
    <verse number="16" style="v"/>Amaute in a dawn ding uh a, amaute kiang-a ka sawl namsau hangin hoi dangdangin a hailawh ding uh hi,” hong ci hi.
  </para>
  <para style="p">
    <verse number="17" style="v"/>Tua ahih manin kei zong Topa’ khut tung panin tua hai ka la a, Topa’ hong sawlna gamte khempeuh ka dawn sak hi.
  </para>
  <para style="p">
    <verse number="18" style="v"/>Jerusalem leh Judah gama khuapite, a kumpite uh leh a gam uh uliante ka dawn sak a, tuni dongin gam simtham suakin, mite’ simmawhna thuakin, a min uh haamsiat nadingin a kizang hi.
  </para>
  <para style="p">
    <verse number="19" style="v"/>Izipt kumpipa Faro leh a nasemte, a kumpi uliante, a mite khempeuh leh
  </para>
  <para style="p">
    <verse number="20" style="v"/>amau’ lak-a teeng gamdang mite khempeuh; Uz gam sunga kumpite khempeuh leh Filistia gam sunga Ashkelon, Gaza, Ekron khuapite leh Ashdod khuapi-a om lai sunte’ kumpite khempeuh;
  </para>
  <para style="p">
    <verse number="21" style="v"/>Edom, Moab leh Ammon mite;
  </para>
  <para style="p">
    <verse number="22" style="v"/>Tai-ar kumpite khempeuh, Sidon kumpite khempeuh leh tuipi gei-a kumpite khempeuh;
  </para>
  <para style="p">
    <verse number="23" style="v"/>Dedan, Tema, Buz leh a sam uh a tom met khempeuhte;
  </para>
  <para style="p">
    <verse number="24" style="v"/>Arabia kumpi khempeuh leh sehnel gam sunga teeng minam kigawm khawmte’ kumpite khempeuh;
  </para>
  <para style="p">
    <verse number="25" style="v"/>Zimri kumpite khempeuh, Elam kumpite khempeuh, leh Media kumpite khempeuh;
  </para>
  <para style="p">
    <verse number="26" style="v"/>a gamla hi taleh a nai hi taleh leilu lama a om kumpite khempeuh khat khit ciangin khat ka dawn sak a, tua khit ciangin leitunga om gam khempeuh ka dawn sak hi. A tawpna ah Babilon kumpipa in a dawn ding hi.
  </para>
  <para style="p">
    <verse number="27" style="v"/>Tua ciangin Topa in hong hopih a, “Amaute kiangah, ‘A vanglian Topa, Israel mite’ Pasian in hih bangin ci hi: Dawn un. Kham un la, lua un. Note’ kiangah namsau hong pai sak ding ka hih manin tuk un la, tho zo nawn kei un,’ va ci in.
  </para>
  <para style="p">
    <verse number="28" style="v"/>“Amaute in na khut tung panin hai la-a dawn ding a, hong nial uh leh, amaute kiangah, ‘A vanglian Topa in hong gen-inah: Na dawn uh kul ding hi!
  </para>
  <para style="p">
    <verse number="29" style="v"/>Bang hang hiam cih leh, en un, ka min tawh a kilo khuapi sungah suksiatna ka pan ding hi. Note in bangmah a thuak lo ding kisa na hi uh hiam? Daan thuak loin na om kei ding uh hi, bang hang hiam cih leh a vanglian Topa in kong cih-inah, leitung-a teeng mi khempeuh that dingin namsau khat ka sawl hi,’ ci in.
  </para>
  <para style="p">
    <verse number="30" style="v"/>“Tua ahih manin nangmah in amaute thu na va hilh ding a, hih bangin na va gen ding hi: ‘Topa a sang vantung pan hong hawk ding a, a teen’na siangtho panin hong paukhia ding hi. Ama’ mite’ lang khatah nasia takin hong hawkgawp ding a, leenggah cil mite bangin, leitung mi khempeuhte’ lang khatah hong kiko ding hi.
  </para>
  <para style="p">
    <verse number="31" style="v"/>A awging in leitung mong dongah kithawn ding hi, bang hang hiam cih leh gamte’ lang khatah Topa pang hi. Amah in mi khempeuh thu sit ding a, mi gilote namsau tawh a thatlum ding hi, Topa in ci hi.
  </para>
  <para style="p">
    <verse number="32" style="v"/>“A vanglian Topa in a cih-inah: En un, gam khat panin gam khatah siatna a paipai hi. Leitung a gamlapen mun panin huihpi hong nung hi!
  </para>
  <para style="p">
    <verse number="33" style="v"/>“Tua ni-a Topa’ thahlup mite leitung mong khat panin mong khat dongah a kithehthang ding uh hi. Amaute kuamah in a kah kei ding a, kikaikhawm loin kiphum lo ding uh ahih manin lei lakah ek nusiat bangin a kinusia ding uh hi.
  </para>
  <para style="p">
    <verse number="34" style="v"/>“No makaite aw, tau un la, kap un, no uliante aw, vut lakah kikhuk un. Bang hang hiam cih leh hong kithahlup ni ding leh na kikhenthang ni ding uh hong tung zo hi; tuutal teelte bangin hong kithatlum ding hi.
  </para>
  <para style="p">
    <verse number="35" style="v"/>Makaite adingin buk nading om lo ding a, uliante adingin suahtak theih nading om lo hi.
  </para>
  <para style="p">
    <verse number="36" style="v"/>Ngai dih un, makaite’ kahna aw leh uliante’ tauna aw kiza hi! Bang hang hiam cih leh Topa in a gam uh suksiat sak hi.
  </para>
  <para style="p">
    <verse number="37" style="v"/>A lauhuai mahmah Topa’ hehna hangin a nop mahmah a gam uh kisiagawp hi.
  </para>
  <para style="p">
    <verse number="38" style="v"/>Topa’ namsau hangin ahi zongin a lauhuai ama’ hehna hangin ahi zongin, amau’ gam in gam simtham suak khin ahih manin humpi in a kua a nusiat bangin Topa in a mite a nusia zo hi.
  </para>
  <chapter number="26" style="c"/>
  <para style="p">
    <verse number="1" style="v"/>Josiah’ tapa Jehoiakim, Judah gamah kumpi a suah tungin, Topa in hih bangin Jeremiah hopih a,
  </para>
  <para style="p">
    <verse number="2" style="v"/>“Topa in kong cih-inah, Topa’ biakinnpi huang sungah va ding in la, Topa’ biakinnpi sunga bia dinga hong pai Judah gam khuapite khempeuh kiangah gen ding a, kong sawl khempeuh va gen in. Kam khat beek im kei in.
  </para>
  <para style="p">
    <verse number="3" style="v"/>Amaute in na thu gen hong ngai-in, a gitlohna uh pan a kihei kha thei ding uh hi. Tua hi leh amau’ gitlohna hanga amau suksiat ding a, ka ngaihsut sa ka khelkik ding hi.
  </para>
  <para style="p">
    <verse number="4" style="v"/>Nangmah in amaute’ kiangah, ‘Topa in hih bangin ci hi: Note in ka thu hong ngai loin, note’ mai-a kong lah sa ka thukham bangin na gamtat kei uh a,
  </para>
  <para style="p">
    <verse number="5" style="v"/>note in a thu na man’ ngei loh uh ahi, kong sawl zelzel ka nasem kamsangte’ thu na thupisim kei uh leh
  </para>
  <para style="p">
    <verse number="6" style="v"/>hih biakinnpi Shiloh khua ka bawl bangin ka bawl ding a, hih khuapi leitung gam khempeuhte’ kihaamsiatna-in ka zangsak ding hi,’ na ci ding hi,” a ci hi.
  </para>
  <para style="p">
    <verse number="7" style="v"/>Siampite, kamsangte leh mi khempeuh in Topa’ biakinnpi sunga Jeremiah in hih thu a gen teng a za uh hi.
  </para>
  <para style="p">
    <verse number="8" style="v"/>Mi khempeuh’ tunga Topa in gen dinga a sawl teng Jeremiah in a gen khit ciangin, siampite, kamsangte leh mi khempeuhte in a man uh a, “Nang na si ding hi.
  </para>
  <para style="p">
    <verse number="9" style="v"/>Bang hangin, ‘Hih biakinnpi in Shiloh tawh kibang ding a, hih khuapi-ah a teeng om loin gam simtham a suak ding hi,’ ci-in Topa’ minin thu hilh na hi hiam?” ci-in a gen uh hi. Topa’ biakinnpi sungah mi khempeuh in Jeremiah a umcih uh hi.
  </para>
  <para style="p">
    <verse number="10" style="v"/>Judah gam uk uliante in hih thu a zak uh ciangin kumpipa’ inn sung pan Topa’ biakinnpi ah hong paito uh a, Topa’ biakinnpi lutna Kongpi Thakah a tu uh hi.
  </para>
  <para style="p">
    <verse number="11" style="v"/>Tua ciangin siampite leh kamsangte in kumpi uliante leh mi khempeuhte’ kiangah, “Note in na bil uh tawh na zak ciat uh mah bangin hihpa in hih khuapi langpan’in thu hilh ahih manin sihdaan piak tuak hi,” a ci uh hi.
  </para>
  <para style="p">
    <verse number="12" style="v"/>Tua ciangin Jeremiah in kumpi ulian khempeuhte leh mi khempeuhte’ kiangah, “Topa in na zaksak uh ahi hih biakinnpi leh hih khuapi lang khatah ka gen thu khempeuh a gen dingin kei hong sawl hi.
  </para>
  <para style="p">
    <verse number="13" style="v"/>Tua ahih manin tu-in na nuntakdante uh leh na gamtatziate uh khel un la, Topa na Pasian uh’ thu ngai un. Tua hi leh Topa in note’ kisiat nading a gensa pen a khelkik ding hi.
  </para>
  <para style="p">
    <verse number="14" style="v"/>Ahih hangin kei ka hih leh, en un, note’ khut sungah ka om hi. Note in hoih na sak uh leh man na sak uh bangin kei tungah hong bawl un.
  </para>
  <para style="p">
    <verse number="15" style="v"/>Kei nong thah uh leh bel, mawhnei lo mi khat na thah manun note mahmah-a kipan hih khuapi leh a sunga teengte in na thuak ding uh hi, cih thei ta un. Bang hang hiam cih leh na bil mahmah a, na zak dingun hih thute a gen dingin Topa’ hong sawl taktak ka hi hi,” a ci hi.
  </para>
  <para style="p">
    <verse number="16" style="v"/>Tua ciangin kumpi uliante leh mi khempeuhte in siampite leh kamsangte tungah, “Hih pa in Topa in Pasian’ min tawh thu hong gen ahih manin sihdaan piak tuak lo hi,” a ci uh hi.
  </para>
  <para style="p">
    <verse number="17" style="v"/>Gamsung upa pawlkhat in zong, ding-in tua a kikhawm mi khempeuhte kiangah,
  </para>
  <para style="p">
    <verse number="18" style="v"/>“Judah kumpipa Hezekiah a maan’ laitakin Moresheth khuami Mikah in Judah mi khempeuhte’ kiangah: ‘Lo dingin Zion mual a kikho ding hi; Jerusalem khua a kisiazan ding a, biakinn mual in gamlak a suak ding hi, ci-in a vanglian Topa in a gen hi,’ a ci hi.
  </para>
  <para style="p">
    <verse number="19" style="v"/>Judah kumpipa Hezekiah leh Judah mi khempeuhte in amah that zenzen uh ahi hiam? Kumpipa in Topa zahtakin Topa’ pahtak ding a nget ciangin Topa in zong amau’ tunga siatna tun’sak dinga a gensa khelkik zaw hilo ahi hiam? Ahih hangin eite in eite’ tungah siatna lianpi khat i tungsak dekdek hi,” a ci uh hi.
  </para>
  <para style="p">
    <verse number="20" style="v"/>Kiriath-Jearim khua panin zong Topa’ min tawh thu a hilh Shemaiah’ tapa Uriah a kici midang khat a om lai hi. Jeremiah’ gen mah bangin amah in zong hih khuapi leh hih gam lang khatah thu a gen hi.
  </para>
  <para style="p">
    <verse number="21" style="v"/>Jehoiakim kumpipa leh a galkapmang khempeuh leh kumpi ulian khempeuhte in ama’ thugente a zak uh ciangin kumpipa in thah dingin a zong hi. Ahih hangin Uriah in tua thu a zak ciangin lau-in Izipt gamah a taisim hi.
  </para>
  <para style="p">
    <verse number="22" style="v"/>Tua ciangin Jehoiakim kumpipa in Akbor’ tapa Elnathan leh midang pawlkhat Izipt gamah sawl a,
  </para>
  <para style="p">
    <verse number="23" style="v"/>amau in zong Izipt gam panin Uriah manin Jehoiakim kumpipa’ kiangah a puak uh hi. Amah in tua pa namsau tawh that-in a luanghawm mi mawkmawkte’ kivuina munah a paai hi.
  </para>
  <para style="p">
    <verse number="24" style="v"/>Ahih hangin Shafan’ tapa Ahikam in Jeremiah hu ahih manin mite’ khut sungah kipia loin thahna a thuak kei hi.
  </para>
  <chapter number="27" style="c"/>
  <para style="p">
    <verse number="1" style="v"/>Josiah’ tapa Zedekiah, Judah gamah kumpi a suah tungin Topa in Jeremiah hong hopih hi.
  </para>
  <para style="p">
    <verse number="2" style="v"/>Topa in kei’ tungah, “Savun khau tawh a kithuah hakkol bawl in la, na ngawngah thuah in.
  </para>
  <para style="p">
    <verse number="3" style="v"/>Edom kumpipa tung, Moab kumpipa tung, Ammon mite’ kumpipa tung, Tai-ar kumpipa tung leh Sidon kumpipa tungah Judah kumpipa Zedekiah tawh kimu ding a, Jerusalem khua-a hong pai a kumpi taangmite-uh tung tawnin thu zasak in.
  </para>
  <para style="p">
    <verse number="4" style="v"/>Amaute in a kumpite uh tungah, a vanglian Topa, Israel mite’ Pasian in hih bangin ci hi, ci-in gen uh hen.
  </para>
  <para style="p">
    <verse number="5" style="v"/>‘Keimah in a lian mahmah ka vangliatna tawh ka khut zan-in, leitung leh leitung-a om mite leh ganhingte ka bawl a, piaktuak ka sakte’ tungah ka pia hi.
  </para>
  <para style="p">
    <verse number="6" style="v"/>Tu-in hih gamte, ka nasempa ahi Babilon kumpipa Nebukhadnezzar’ khut sungah ka pia khin zo hi. Gamsate nangawn ama’ nasem dingin ka pia lai hi.
  </para>
  <para style="p">
    <verse number="7" style="v"/>Ama’ gam kisiat hun a tun’ mateng gam khempeuh in amah-a kipan a tapa leh a tupa’ na a sepsak ding uh hi. Tua khit ciangin gam tampi leh kumpi liante in amah salin a leh neih kik ding uh hi.
  </para>
  <para style="p">
    <verse number="8" style="v"/>“‘Ahih hangin gam khat peuhpeuh ahih kei leh kumpi khat peuhpeuh in Babilon kumpipa Nebukhadnezzar’ na sem loin, Babilon kumpipa’ hakkol a ngawngah a puak kei leh, amah ka ukcip sak mateng tua gam, namsau tawh, kialpi tawh, pulnatna tawh ka daantat ding hi,’ Topa in kong ci hi.
  </para>
  <para style="p">
    <verse number="9" style="v"/>Tua ahih manin Babilon kumpipa’ na sem kei un, ci-a note’ kianga a hong gen na kamsangte uh, na aisan theite uh, na mang man’ theite uh, na khutlamen theite uh leh na mangsan theite uh’ thu gennate um kei un.
  </para>
  <para style="p">
    <verse number="10" style="v"/>Bang hang hiam cih leh note’ kianga hong gen uh thu in zuauthu hi a, tua hangin na gam uh panin gamla pi-ah note hong kipai khiatpih ding hi. Keimah in note kong hawlkhia ding a, note na si ding uh hi.
  </para>
  <para style="p">
    <verse number="11" style="v"/>Ahih hangin Babilon kumpipa’ hakkol pua a, ama’ na a sem gam pen, lo kho-a a teen’ theih nadingin ama’ sung mahah ka omsak ding hi, ci-in Topa in hong gen hi,’ ci-in gen uh hen,” hong ci hi.
  </para>
  <para style="p">
    <verse number="12" style="v"/>Judah kumpipa Zedekiah’ kiangah zong tua mah bangin ka gen-a, “Na nuntak theih nadingin Babilon kumpipa’ hakkol pua in. Amah leh a mite’ na va sem in.
  </para>
  <para style="p">
    <verse number="13" style="v"/>Bang hangin nang leh na mite, namsau tawh, kialpi tawh, pulnatna tawh si ding na hi uh hiam? Babilon kumpipa’ na a sem lo gam khat peuhpeuh tua ci sih ding hi, ci-in Topa in a gen hi.
  </para>
  <para style="p">
    <verse number="14" style="v"/>Babilon kumpipa’ na sem kei un, ci-a note’ kiang-a hong gen kamsangte’ thu gennate um kei un. Bang hang hiam cih leh note kiang-a hong gen uh thu in zuauthu ahi hi.
  </para>
  <para style="p">
    <verse number="15" style="v"/>Topa in kong cih-inah, keimah in amaute ka sawl kei hi. Ahih hangin amaute in kei’ min tawh a man lopi-in thu hilh uh a, tua hangin note leh note’ kianga thu hong hilh kamsangte kong hawlkhia khawm ding a, na si ding uh hi,” ci-in ka gen hi.
  </para>
  <para style="p">
    <verse number="16" style="v"/>Tua ciangin siampite leh hih mi khempeuhte kiangah, “Topa in kong gen-inah, ‘En un, Topa’ biakin beelte, Babilon khua panin kila kik baih ta ding hi,’ ci-a note kianga na kamsangte-uh’ hong thu gente um kei un. Bang hang hiam cih leh note kianga hong gen uh thu in zuauthu ahi hi.
  </para>
  <para style="p">
    <verse number="17" style="v"/>Amau’ thu na mang kei un. Na nuntak theih nadingun Babilon kumpipa’ na na sem zaw un. Bang hangin hih khuapi gam simtham suak laizang ding ahi hiam?
  </para>
  <para style="p">
    <verse number="18" style="v"/>Amaute kamsang taktak ahih uh a, Topa in ka hopih taktak ahih uh leh, Topa’ biakinnpi sung, Judah kumpipa’ inn sung leh Jerusalem khua sunga a kinusia lai beelte Babilon khua-ah a kipuak khiat nawn loh nadingin a vanglian Topa kiangah hong thuum uh hen.
  </para>
  <para style="p">
    <verse number="19-20" style="v"/>Bang hang hiam cih leh, Jehoiakim’ tapa Judah kumpipa Jekoniah leh, Judah gam leh Jerusalem khua pan Babilon khua-ah Babilon kumpipa Nebukhadnezzar in sal dingin a pai khiatpih laitakin, a nusiat lai khuampite, tuikuangpite, a kingaknate leh hih khuapi sunga kinusia lai beelte tawh kisai-in ahi zongin
  </para>
  <para style="p">
    <verse number="21" style="v"/>Topa’ biakinnpi sung, Judah kumpipa’ inn sung leh Jerusalem khua sunga a kinusia lai beelte tawh kisai-in ahi zongin a vanglian Topa, Israel mite’ Pasian in kong gen-inah:
  </para>
  <para style="p">
    <verse number="22" style="v"/>Tuate Babilon khua-ah kipuakhia ding a, ka kan mateng tua lai-ah a om suak ding hi. Tua khit ciangin tute ka la kik ding a, hih munah ka koih kik ding hi, Topa in kong ci hi,” ci-in ka gen hi.
  </para>
  <chapter number="28" style="c"/>
  <para style="p">
    <verse number="1" style="v"/>Tua kum mahin (Judah gamah Zedekiah kumpi suah zawh kum li leh kha nga a phak kum) Gibeon khua pana hong pai Azzur’ tapa kamsang Hananiah in Topa’ biakinnpi sungah siampite leh mi khempeuh’ om kim laitakin hong hopih a,
  </para>
  <para style="p">
    <verse number="2" style="v"/>“A vanglian Topa, Israel mite’ Pasian in hong gen-inah: Babilon kumpipa’ hakkol ka kuaitan zo hi.
  </para>
  <para style="p">
    <verse number="3" style="v"/>Kum nih sungin Babilon kumpipa Nebukhadnezzar in hih mun pan lakhia-in Babilon khua-a a puak, Topa’ biakinnpi sunga beelte hih munah ka la kik ding hi.
  </para>
  <para style="p">
    <verse number="4" style="v"/>Jehoiakim’ tapa Judah kimpipa Jekoniah leh Judah gam pana Babilon-a sal a, a paite khempeuh zong hih munah ka la kik ding hi, Topa in hong ci hi. Bang hang hiam cih leh Babilon kumpipa’ hakkol ka kuaitan ding hi, a ci hi,” hong ci hi.
  </para>
  <para style="p">
    <verse number="5" style="v"/>Tua ciangin kamsangpa Jeremiah in Topa’ biakinn pi sungah ding-a a om siampite leh mi khempeuhte’ om kim laitakin kamsangpa Hananiah hopih a,
  </para>
  <para style="p">
    <verse number="6" style="v"/>“Amen! Topa in tua bangin sem ta hen. Topa in na thu bangin sem ta hen. Topa in na thu genkholhna bangin hong tangtung sak hen la, Babilon khua panin Topa’ biakinnpi sunga beelte leh sal-a kimante khempeuh hih munah hong la kik tapeuh hen.
  </para>
  <para style="p">
    <verse number="7" style="v"/>Ahi zongin tu-in nang leh mi khempeuhte’ zak a, kong gen ding hih thu na ngai ta un.
  </para>
  <para style="p">
    <verse number="8" style="v"/>Nang leh kei’ ma-a a om, tang lai-a kamsangte in gam tampi leh gam liante tungah gal ahi zongin, kial ahi zongin, pulnatna ahi zongin hong tung ding hi, ci-in a gen khol zo uh hi.
  </para>
  <para style="p">
    <verse number="9" style="v"/>Ahi zongin, nopna hong tung ding hi, ci-a a gen kamsangpa pen Topa’ hong sawl kamsangpa hi taktak hiam, cih kamsangpa’ gen bang hong tun’ ciangin a kithei pan ding hi,” a ci hi.
  </para>
  <para style="p">
    <verse number="10" style="v"/>Tua ciangin kamsangpa Hananiah in kamsangpa Jeremiah’ ngawng panin a hakkol lakkhiat sak a, a kuaihtan sak hi.
  </para>
  <para style="p">
    <verse number="11" style="v"/>Hananiah in zong mi khempeuhte’ om lai takin thu gen a, “Topa in, tu-a bangin Babilon kumpipa Nebukhadnezzar’ hakkol, kum nih sungin gam khempeuhte’ ngawng panin ka kuaihtan sak ding hi, a ci hi,” ci-in a gen hi. Tua ciangin Jeremiah a paikhia hi.
  </para>
  <para style="p">
    <verse number="12" style="v"/>Kamsangpa Hananiah in Jeremiah kamsangpa’ ngawng panin a hakkol lakhia a, a kuaihtan sak zawh tawlkhat khit ciangin Topa in Jeremiah hopih a,
  </para>
  <para style="p">
    <verse number="13" style="v"/>“Pai in la, Hananiah kiangah, ‘Topa in hih bangin hong ci hi: Nangmah in sing tawh kibawl hakkol na kuaitan zo hi. Ahih hangin keimah in sik tawh kibawl hakkol khat tawh ka laih ding hi.
  </para>
  <para style="p">
    <verse number="14" style="v"/>Bang hang hiam cih leh a vanglian Topa Israel mite’ Pasian in kong gen-inah: Hih gam khempeuhte’ ngawngah sik hakkol ka thuah khin zo a, amaute in Babilon kumpipa Nebukhadnezzar’ na a sem ding uh hi. Bang hang hiam cih leh gamsate nangawn ama’ tungah ka pia khin zo hi,’ va ci in,” a ci hi.
  </para>
  <para style="p">
    <verse number="15" style="v"/>Tua ciangin kamsangpa Jeremiah in zong Hananiah kamsangpa kiangah, “Na ngai in, Hananiah aw! Topa in nang hong sawl lohpi, hih mite zuauthu na umsak hi.
  </para>
  <para style="p">
    <verse number="16" style="v"/>Tua ahih manin Topa in a hong gen-inah: ‘En in, hih leitung panin nangmah kong lakhia ding hi. Topa langpan’na thu gen na hih manin tu kum sung mahin na si ding hi,’ hong ci hi,” a ci hi.
  </para>
  <para style="p">
    <verse number="17" style="v"/>Tua kum mah a kha sagih kha-in kamsangpa Hananiah a si ta hi.
  </para>
  <chapter number="29" style="c"/>
  <para style="p">
    <verse number="1" style="v"/>Jerusalem khua panin Nebukhadnezzar in Babilon khua-ah sal-a a paikhiat pih ulian om laite, siampite, kamsangte leh mi khempeuhte’ tungah kamsangpa Jeremiah in Jerusalem khua panin lai khat a khak hi.
  </para>
  <para style="p">
    <verse number="2" style="v"/>Tua hunin Jekoniah kumpipa leh a nu, a kumpi inn mangte, Judah gam leh Jerusalem khua-a makai upate, khutsiamte leh sik sekte, Jerusalem khua panin kipaikhiatpih khin zo hi.
  </para>
  <para style="p">
    <verse number="3" style="v"/>Tua laitak pen Shafan’ tapa Elasah leh Judah kumpipa Zedekiah in Babilon khua Nebukhadnezzar kumpipa’ kiang-a kumpi taangmi dinga a puak Hilkiah’ tapa Gemariah-te a puasak hi. Tua sungah:
  </para>
  <para style="p">
    <verse number="4" style="v"/>“Jerusalem pana Babilon-a hong kipuakkhia sal tang mi khempeuhte’ tungah a vanglian Topa, Israel mite’ Pasian in hih bangin hong ci hi:
  </para>
  <para style="p">
    <verse number="5" style="v"/>Inn lam un la, a sungah teeng un. Huan bawl un la, a sunga na ciin’te uh ne un.
  </para>
  <para style="p">
    <verse number="6" style="v"/>Zi pi un la, tanu tapa nei un. Na tapate uh ading mo la un la, na tanute uh mo khak un; tua hi leh amau in zong tanu tapa hong nei ding uh hi. Kiam kei un la, pung zaw un.
  </para>
  <para style="p">
    <verse number="7" style="v"/>Note sal-a kong koihna khuapi’ phattuam nading bawl un la, tua khuapi adingin Topa tungah thu ngetsak un. Bang hang hiam cih leh tua khuapi in phattuamna a ngah leh no zong phattuamna a ngah mah na hi uh hi.
  </para>
  <para style="p">
    <verse number="8" style="v"/>A vanglian Topa, Israel mite’ Pasian in kong gen-inah: note lak-a om na kamsangte uh leh na aisan theite uh’ khem sa-in ta kei un la, a mang mat hong gente uh na ngai kei un.
  </para>
  <para style="p">
    <verse number="9" style="v"/>Bang hang hiam cih leh ka min tawh no’ tunga hong gen uh thute zuauthu hi a, ka sawl lohpi ahi uh hi, Topa in kong ci hi.
  </para>
  <para style="p">
    <verse number="10" style="v"/>“Topa in kong cih-inah: Babilon khua-ah kum sawmsagih na om khit uh ciangin, note kong kan kik ding a, kong kamciamna sa hong tangtung sakin, hih munah kong la kik ding hi.
  </para>
  <para style="p">
    <verse number="11" style="v"/>Bang hang hiam na cih uh leh Topa in kong cih-inah, note’ mai lamah lametna kong piak ding, na siat nading uh hi loin na phattuam nading uh geelna ka neihte kei bek in ka thei hi.
  </para>
  <para style="p">
    <verse number="12" style="v"/>Tua hun ciangin note in kei hong samin, hong pai-in thu nong ngen ding uh a, ke’n zong kong dawng ding hi.
  </para>
  <para style="p">
    <verse number="13" style="v"/>Note in kei nong zong ding uh a, na lungsim khempeuh uh tawh nong zon’ uh ciangin nong mu ding uh hi.
  </para>
  <para style="p">
    <verse number="14" style="v"/>Topa in kong cih-inah, note in nong mu ding uh a, na saltan’na uh hong bei sakin, kong hawlkhiatna gam khempeuh leh mun khempeuh panin kong kaikhawm kik ding a, note kong lak khiatna gam mahah kong tun’pih kik ding hi, Topa in kong ci hi.
  </para>
  <para style="p">
    <verse number="15" style="v"/>“Note in, ‘Eite adingin Topa in Babilon khua-ah kamsang hong koihsak hi,’ ci-in gen na hih manun
  </para>
  <para style="p">
    <verse number="16" style="v"/>David’ tokhom tunga tu kumpipa leh hih khuapi sunga om, note tawh sal tang ding a, a paikhawm lo na innkuan pihte khempeuh uh tawh kisai-in Topa in kong gen-inah:
  </para>
  <para style="p">
    <verse number="17" style="v"/>En un, amaute tungah namsau tawh kithahna, kialpi leh pulnatna ka tungsak ding a, amaute, a kine thei lo theigah muat ka bang sak ding hi.
  </para>
  <para style="p">
    <verse number="18" style="v"/>Amaute namsau, kialpi leh pulnatna tawh ka nung delh ding a, ka hawlkhiat nading mun khempeuh ah mite in kihaamsiatna-a a zat dingun simmawhna leh zahkonate ka thuaksak ding a, amaute’ thuakna hangin leitung gam khempeuh ka lausak ding hi.
  </para>
  <para style="p">
    <verse number="19" style="v"/>Bang hang hiam cih leh, Topa in kong cih-inah, ka nasem ka kamsangte’ tung tawnin kong puak ngitnget thute amaute in thupisim loin a hong mang kei uh hi.
  </para>
  <para style="p">
    <verse number="20" style="v"/>Jerusalem khua pana Babilon khua-a kong puakkhiat, no sal tangte khempeuh aw, Topa kammal ngai dih un:
  </para>
  <para style="p">
    <verse number="21" style="v"/>A vanglian Topa, Israel mite’ Pasian in kei’ min tawh note’ kianga zuauthu a hong hilh Ko-laiah’ tapa Ahab leh Ma-aseiah’ tapa Zedekiah-te tawh kisai-a kong gen-inah: En un, keimah in amaute Babilon kumpipa Nebukhadnezzar’ khut sungah ka pia ding a, amah in no’ muhin amaute a thatlum ding hi.
  </para>
  <para style="p">
    <verse number="22" style="v"/>Amaute’ hangin Judah gam pana Babilon khua-a sal tang mi khempeuh in: “Babilon kumpipa in Zedekiah leh Ahab, a hing tanga mei sunga a em bangin Topa in nang hong hih hen,” ci-in kihaamsiatna-in a zang ding uh hi.
  </para>
  <para style="p">
    <verse number="23" style="v"/>Bang hang hiam cih leh amaute Israel gamah hai gamtat uh hi: a innvengte’ zite mawhpih uh a, thu ka piak lohpi ka min tawh zuauthu a gen uh hi. Keimah Topa in ka mu a, teci ka hi hi, hong ci hi,” ci-in a gelh hi.
  </para>
  <para style="p">
    <verse number="24-25" style="v"/>Nehelam khuami Shemai-ah’ kiangah a vanglian Topa, Israel mite’ Pasian in Jeremiah sawl a, “Nangmah in nangma’ min tawh Jerusalem khua-a om mi khempeuhte’ kiang leh siampi Ma-aseiah’ tapa Zefaniah leh siampi khempeuhte’ kiangah lai na khak a, tua sungah Zefaniah’ kiangah,
  </para>
  <para style="p">
    <verse number="26" style="v"/>‘Topa in siampi Jehoiada taangin nangmah siampi-in hong koih khin zo a, Topa’ biakinnpi sungah a ukpi ding na hi ta hi. Tua ahih manin thu a hilh mawkmawk kamsang bang a, a gamta mihaite thongkia sakin kol na bulh ding hi.
  </para>
  <para style="p">
    <verse number="27" style="v"/>Bang hangin note’ kiang a, thu hong hilh Anathoth khuami Jeremiah taai lo na hi hiam?
  </para>
  <para style="p">
    <verse number="28" style="v"/>Bang hang hiam cih leh amah in Babilon khua-ate lai hong khakin, sawt veipi saltang ding na hih manun, inn lamin a sungah teeng un la, huan bawlin a sunga na ciin’te uh ne un, hong ci hi, ci-in na gen hi,’ ci-in Zefaniah kiangah lai na khak hi,” ci-a Shemai-ah kianga gen dingin Pasian in Jeremiah a sawl hi.
  </para>
  <para style="p">
    <verse number="29" style="v"/>Siampipa Zefaniah in hih laikhak kamsangpa Jeremiah’ kiangah a simkhia hi.
  </para>
  <para style="p">
    <verse number="30" style="v"/>Tua ciangin Topa in Jeremiah hopih a:
  </para>
  <para style="p">
    <verse number="31" style="v"/>“Sal tang mi khempeuhte kiangah Nehelam khuami Shemai-ah tawh kisai-in Topa in kong cih-inah: Kong sawl lohpi Shemai-ah in note kiangah thu hong gen a, zuauthu hong um sak ahih manin,
  </para>
  <para style="p">
    <verse number="32" style="v"/>Topa in kong cih-inah: En un, keimah in Nehelam khuami Shemai-ah leh a suan a khakte daan ka tat ding hi. Amah in keimah hong langpan nading thu gen ahih manin ka mite ading-a a hoih ka bawl ding nate, amah leh a suan a khakte khat beek in a mu kei ding uh hi,” Topa in kong ci hi,” a ci hi.
  </para>
  <chapter number="30" style="c"/>
  <para style="p">
    <verse number="1" style="v"/>Topa in Jeremiah hopih a,
  </para>
  <para style="p">
    <verse number="2" style="v"/>“Topa, Israel mite’ Pasian in kong gen-inah: Kong gensa thute khempeuh laibu khat sungah khum in.
  </para>
  <para style="p">
    <verse number="3" style="v"/>Bang hang hiam cih leh Topa in kong cih-inah, Israel leh Judah ka mite, a saltan’na uh kong beisak kik ni a hong tung ding hi. A pute a pate-uh’ tunga ka piaksa gamah ka tun’pih kik ding a, amaute in tua gam a tang kik ding uh hi, Topa in kong ci hi,” a ci hi.
  </para>
  <para style="p">
    <verse number="4" style="v"/>Israel leh Judah mite tawh kisai-in Topa in hih bangin a gen hi:
  </para>
  <para style="p">
    <verse number="5" style="v"/>“Topa in kong cih-inah: Launa leh patauhna aw ka za a, lungnopna aw ka za kei hi.
  </para>
  <para style="p">
    <verse number="6" style="v"/>Tu-in ngaihsun dih un. Pasalte nau a suak ngei uh hiam? Tua ahih leh bang hangin pasal khempeuh in numei nausuak dingte bangin, a taai uh hum ahi hiam? Bang hangin a mai uhah si teeng lo ahi hiam?
  </para>
  <para style="p">
    <verse number="7" style="v"/>Nu ei! tua ni lianpi hong tung ding a, nidang tawh teh theih hi lo ding hi! Jakob’ suante’ gimna ngah hun hi ding a, ahih hangin amau a suakta veve ding uh hi.
  </para>
  <para style="p">
    <verse number="8" style="v"/>“A vanglian Topa in kong cih-inah, tua ni ciangin amau’ ngawng panin a hakkolte uh ka kuaihtan sak ding a, a khaute ka sutat ding hi. Amaute in gamdang mite’ sal-in a om nawn kei ding uh hi.
  </para>
  <para style="p">
    <verse number="9" style="v"/>Topa, amau’ Pasian’ na ahi zongin, amaute’ kumpi-a ka koih ding David’ na ahi zongin a sem zaw ding uh hi.
  </para>
  <para style="p">
    <verse number="10" style="v"/>“Tua ahih manin Topa in kong cih-inah; Ka nasempa Jakob’ suante aw, lau kei un. Israel mite aw, patau kei un. Bang hang hiam cih leh gamlapi gam panin no kong honkhia ding a, na suan na khakte-uh’ saltan’na panin kong honkhia ding hi. Jakob’ suante hong ciahkik ding uh a, nuam takin a teeng kik ding uh hi. Kuamah in amaute a lausak nawn kei ding hi.
  </para>
  <para style="p">
    <verse number="11" style="v"/>Bang hang hiam cih leh Topa in kong cih-inah, a hong honkhia dingin note kong ompih hi. Note kong theh thangna gamte khempeuh ka susia khin ding a, ahih hangin note kong susia kei ding hi. A kilawm zahin kong thuhilh ding a, daantat loin kong mawk nusiat kei ding hi.
  </para>
  <para style="p">
    <verse number="12" style="v"/>“Bang hang hiam cih leh Topa in kong cih-inah: Na liamna uh dam thei lo a, na meima uh nasia mahmah hi.
  </para>
  <para style="p">
    <verse number="13" style="v"/>Note a hong don ding kuamah om lo a, na liamma uh ading zatui om loin, note’ dam nading om lo hi.
  </para>
  <para style="p">
    <verse number="14" style="v"/>Na lawm ngaihte un hong mangngilh khin uh a, hong don nawn lo uh hi. Bang hang hiam cih leh na khialhnate uh lian lua-in, na mawhnate uh nasia lua ahih manin, galte bangin note kong bawl-a, nasia takin daan kong thuaksak hi.
  </para>
  <para style="p">
    <verse number="15" style="v"/>Bang hangin na sa-in kapkap na hi uh hiam? Na natna uh a dam thei ding hi lo hi. Na khialhnate uh lian lua-in, na mawhnate uh nasia lua ahih manin hih bangin note kong thuak sak hi.
  </para>
  <para style="p">
    <verse number="16" style="v"/>Tua ahih manin no hong thatte kithat ding a, na galte khempeuh uh sal-in kiman khin ding hi. No hong buluhte kibuluh ding a, a hong mante, matin om zaw ding uh hi.
  </para>
  <para style="p">
    <verse number="17" style="v"/>Bang hang hiam cih leh Topa in kong cih-inah, na galte un note paampaih mi pawl, hong ci-in, ‘Kuama’ don loh Zion na hi hi,’ hong cih uh hangin note kong cidamkik sak ding a, na liammate uh ka damsak ding hi.
  </para>
  <para style="p">
    <verse number="18" style="v"/>“Topa in kong cih-inah: En un, keimah in Jakob’ suante’ bukte ka lamkik ding a, a teen’nate uh ka hehpih ding hi. Khuapi zong a omna sa mualtung mah ah ki lamkik ding a, kumpipa’ inn zong a omna sa mah ah omkik ding hi.
  </para>
  <para style="p">
    <verse number="19" style="v"/>Tuate sung panin lungdamna la kisa ding a, gualnopna aw kiza ding hi. Amaute ka pungsak ding a, tawmkha bek a hi kei ding uh hi. Amaute ka kipahtawi sak ding a, ka neusak kei ding hi.
  </para>
  <para style="p">
    <verse number="20" style="v"/>A tate uh nidang bang mahin a omkik ding uh a, a mite uh zong kip takin ka mai-ah ka phut ding a, amau a bawlsiate ka daantat ding hi.
  </para>
  <para style="p">
    <verse number="21" style="v"/>A kumpi ding uh amaute khat mah hi ding a, amaute a uk ding amau’ sung mah pan a piang ding hi. Keimah in amah ka kai ding a, amah kei kiangah hong pai ding hi. Tua hi kei leh, ama’ thu-a kei kiang hong zuan ngam ding kua om ahi hiam? Topa in kong ci hi.
  </para>
  <para style="p">
    <verse number="22" style="v"/>Tua ciangin note in ka mite na hi ding uh a, keimah in note’ Pasian ka hi ding hi,” a ci hi.
  </para>
  <para style="p">
    <verse number="23" style="v"/>En un, Topa’ huihpi nung! A hehna hong kinuai nainai-in hong paikhia ta a, mi gilopa’ lutang hong kiden’na ding hi.
  </para>
  <para style="p">
    <verse number="24" style="v"/>A lungsim sunga a tupna teng a tangtun’sak matengin, Topa’ hehna a lauhuaipi kilehkik lo ding hi. Hong pai lai ding hunte ah note in na telzaw semsem ding uh hi.
  </para>
  <chapter number="31" style="c"/>
  <para style="p">
    <verse number="1" style="v"/>“Topa in kong cih-inah, tua hun ciangin keimah in Israel mi khempeuhte’ Pasian ka hi ding a, amaute in ka mite ahi ding uh hi.”
  </para>
  <para style="p">
    <verse number="2" style="v"/>Topa in hong gen-inah: “Namsau tawh thahna a thuak kha lote in, gamlakah hehpihna a mu ding uh hi. Israel mite in tawldam nading a zon’ laitakun,
  </para>
  <para style="p">
    <verse number="3" style="v"/>gamlapi pek panin Topa ka kilang hi. Keimah in nang tawntung itna tawh kong it a, tua ahih manin nang’ tungah kong thuman tawntung hi.
  </para>
  <para style="p">
    <verse number="4" style="v"/>Aw, nungak siangtho ahi Israel aw, nang kong bawl pha kik ding hi. Na khuangte na man kik ding a, a gual nuamte’ laamna-ah na va kihel ding hi.
  </para>
  <para style="p">
    <verse number="5" style="v"/>Samaria gam mualtung tengah leenggah na suan kik ding a, huan bawlte in suan-in a gah ne-in nuam a sa ding uh hi.
  </para>
  <para style="p">
    <verse number="6" style="v"/>Bang hang hiam cih leh Efraim mualtung panin gal vilte in, ‘Tho un! Zion khua-ah, Topa, i Pasian kiangah va pai ni,’ ci-a hong kiko hun uh hong tung ding hi,” a ci hi.
  </para>
  <para style="p">
    <verse number="7" style="v"/>Bang hang hiam cih leh Topa in kong cih-inah, “Jakob adingin lungdamna tawh ngaih takin la sa un la, gam khempeuh lak a, gam lianpen adingin awng un. ‘Topa in Israel mi a om laite, ama’ mite hong honkhia khin zo hi,’ ci-in tangko un la, phat un.
  </para>
  <para style="p">
    <verse number="8" style="v"/>En un, keimah in leilu lam gam panin amaute ka la ding a, leitung a gamla pen mun panin ka kaikhawm ding hi. Mittawte leh khelbaite zong hong kihel ding uh a, nupi gaite leh nau suak ding numeite-a kipan mi honpi hih lai munah hong ciahkik ding uh hi.
  </para>
  <para style="p">
    <verse number="9" style="v"/>Amaute kap kawmin hong pai ding uh a, keimah in hehnemin ka pikik ding hi. Tui omna lui geiah ka paipih ding a, lam nuamah paipih-in a tuk kei ding uh hi. Bang hang hiam cih leh Israel mite’ pa ka hi a, Efraim in ka tapa upapen ahi hi.
  </para>
  <para style="p">
    <verse number="10" style="v"/>“Aw, gamdangte aw, Topa’ kammal ngai un la, gamla pi, tuipi gei-a omte kiangah va gen sawn un. ‘Israel mite a kithehthangsak pa in a kaikhawm kik ding a, tuucingpa in a tuute a cin’ bangin a cing ding hi,’ va ci un.
  </para>
  <para style="p">
    <verse number="11" style="v"/>Bang hang hiam cih leh Topa in Jakob ka tankhia khin zo a, a zawhzawh loh khutte sung pan ka lakhia khin zo hi.
  </para>
  <para style="p">
    <verse number="12" style="v"/>Amaute hong pai-in Zion mual tungah ngaihtakin la a sa ding uh a, Topa’ hehpihna ahi, buh, leenggah tui, sathau leh tuuno, bawngnote’ hangin amaute a lungdam mahmah ding uh hi. A nuntakna uh, tui kibuak huan bang ahi ding a, a lungkham ngei nawn kei ding uh hi.
  </para>
  <para style="p">
    <verse number="13" style="v"/>Tua ciangin nungakte laam-in a lungdam ding uh a, tangvalte leh papite zong a nuam ding uh hi. Amaute’ kahnate lungdamna ka suaksak ding a, hehpihin a dahnate uh kipahna ka suaksak ding hi.
  </para>
  <para style="p">
    <verse number="14" style="v"/>Siampite an limpen tawh ka vaak ding a, ka mite khempeuh in ka hoihna hangin a lungkim ding uh hi, Topa in ka ci hi.”
  </para>
  <para style="p">
    <verse number="15" style="v"/>Topa in hong cih-inah: “Ramah khua ah aw khat kiza a, tauna leh kah ngutngutna aw ahi hi. Rachel in a tate adingin a kap hi. A tate om nawn lo ahih manin kinem zo lo hi.”
  </para>
  <para style="p">
    <verse number="16" style="v"/>Topa in hong cih-inah: “Kap nawn kei un la, na khitui uh nul un. Bang hang hiam cih leh Topa in kong cih-inah, na nasepna uh thaman na ngah ding uh hi. Amaute galte’ gam panin hong ciahkik ding uh hi.
  </para>
  <para style="p">
    <verse number="17" style="v"/>Na mailam uh adingin lametna a om hi, Topa in kong ci hi, na tate uh zong na gam mah uhah hong ciahkik ding uh hi.
  </para>
  <para style="p">
    <verse number="18" style="v"/>Efraim’ kahna aw ka za zo a, ‘Topa aw, bawngtal sin loh bangin keimah nong thuhilh khin zo hi. Kong ciahkik theih nadingin hong la kik in, bang hang hiam cih leh nangmah in Topa ka Pasian na hi hi.
  </para>
  <para style="p">
    <verse number="19" style="v"/>Nangma’ kiang pan ka paikhiat khit phet-in ka kisik kik a, Nong thuhilh khit ciangin dah-in ka kun hi. Ka neu lai-a ka min siatna teng pua ka hih manin mai zumin ka lungam hi,’ a ci hi.
  </para>
  <para style="p">
    <verse number="20" style="v"/>Efraim, ka it ka tapa ahi hiam? Amah ka ngaihno ahi hiam? Bang hang hiam cih leh ama’ thu ka gen simin amah ka phawk lailai hi. Tua ahih manin amah ka ngaihsun tawntung a, ka hehpih taktak ding hi, Topa in ka ci hi.
  </para>
  <para style="p">
    <verse number="21" style="v"/>“Lampi-ah ciamtehna bawl un la, lam lahnate phut un. Na paikhiatna uh lampi mah limtakin hong zong kik un. Hong kilehkik un, nungak siangtho tawh a kibang Israel mite aw, na khuapi uh hong zuankik un.
  </para>
  <para style="p">
    <verse number="22" style="v"/>Bang tan vei lungka ding na hi hiam? a zulhzau ka tanu aw, Bang hang hiam cih leh Topa in leitungah na thak khat ka bawl a, numei in pasal a hon zo hi.”
  </para>
  <para style="p">
    <verse number="23" style="v"/>A vanglian Topa, Israel mite’ Pasian in hong gen-inah: “Keimah in amaute a gam uhah ka omkik sak ciangin, Judah gam leh a khuapite uhah amaute in, ‘Thuman thutak teen’na mual siangtho aw, Topa in thupha hong pia ta hen,’ ci-in a genkik leuleu ding uh hi.
  </para>
  <para style="p">
    <verse number="24" style="v"/>Judah gam leh khuapite sungah lokhote leh tuucing a, vak kawikawi mite a teeng khawm ding uh hi.
  </para>
  <para style="p">
    <verse number="25" style="v"/>Bang hang hiam cih leh a gim mite ka tawldam sak ding a, gil kial a, a tha zawm mite khempeuh an ka vak kham ding hi,” a ci hi.
  </para>
  <para style="p">
    <verse number="26" style="v"/>Tua khit ciangin ka khanglo-a ka khua dak hi. Ka khan’ lawh nuam ka sa mahmah hi.
  </para>
  <para style="p">
    <verse number="27" style="v"/>“En un, Topa in kong cih-inah Israel gam leh Judah gam, mihing leh ganhing tawh ka dimsak hun hong tung ding hi.
  </para>
  <para style="p">
    <verse number="28" style="v"/>Amaute a kibet khiat nading leh a kitap zan nading ahi zongin, a kisuan khiat nading leh a kisiat nading ahi zongin ka vaihawm mah bangin, Topa in ka cih-inah, amaute a kilam nading leh a kiphuh nadingin ka vaihawm ding hi.
  </para>
  <para style="p">
    <verse number="29" style="v"/>Tua ni ciangin amaute in: ‘Pate in leenggah thuk a ne uh a, a tate uh’ ha a kim hi,” cih paunak a zang nawn kei ding uh hi.
  </para>
  <para style="p">
    <verse number="30" style="v"/>Mi khempeuh in amau’ mawhna ciat uh hang bekin a si ding uh hi. Leenggah thuk a nete’ ha bek a kim ding hi.
  </para>
  <para style="p">
    <verse number="31" style="v"/>“En un, Topa in kong cih-inah, Israel minamte leh Judah minamte tawh thuciamna thak khat ka bawl ni hun hong tung ding hi.
  </para>
  <para style="p">
    <verse number="32" style="v"/>Tua pen, a pu a pate uh, Izipt gam pana ka lakkhiat nadingin a khut uh tawh ka kaih khiat huna ka bawl uh thu thuciamna tawh kibang lo ding hi. Tua lai-in amaute’ pasal ka hih hangin ka thuciamna a hong palsat uh hi, Topa in kong ci hi.
  </para>
  <para style="p">
    <verse number="33" style="v"/>Ahih hangin Topa in kong cih-inah, tua hun hong tun’ ciangin Israel minamte tawh hih bangin thuciamna ka bawl ding hi: amaute sungah ka thukham ka koih ding a, amaute’ lungtang tungah ka gelh ding hi. Keimah in amaute’ Pasian ka hi ding a, amaute in keima’ mite ahi ding uh hi.
  </para>
  <para style="p">
    <verse number="34" style="v"/>Kuamah in midangte leh a sanggamte uh’ kiangah, ‘Topa thei in,’ ci-in a kihilh nawn kei ding uh hi: bang hang hiam cih leh Topa in kong cih-inah, amaute a neupen panin a lianpen dongin, a vekpi-un kei a hong thei ding uh hi. Bang hang hiam cih leh amaute’ khialhnate ka maisak ding a, amaute’ mawhnate zong phawkin ka nei nawn kei ding hi,” a ci hi.
  </para>
  <para style="p">
    <verse number="35" style="v"/>Topa in sun-a khuavak dingin ni hong pia a, zan-a khuavak dingin a kikhel ngei lo kha leh aksite hong pia hi. Tuipi a lawh ciangin tuihualte ging zuazua a, ama’ min in Vanglian Topa kici hi.
  </para>
  <para style="p">
    <verse number="36" style="v"/>Amah in, “Topa in kong cih-inah, hih a kip mahmah leitung, vantung ngeinate a kikhel hun ciang bekin, Israel mite’ suan leh khakte in gam a nei ngei nawn kei pan ding uh hi,” a ci hi.
  </para>
  <para style="p">
    <verse number="37" style="v"/>Topa in hong gen-inah, “Vantung a kiteh theih ciang leh leinuai-a leitung bulte a kivel theih ciang bek-in Israelmite’ suan leh khakte khempeuh a mawhna uh hangin ka lawnkhia mang pan ding hi, Topa in kong ci hi,”
  </para>
  <para style="p">
    <verse number="38" style="v"/>“En un, Topa in kong cih-inah, nisuahna lam Hananel Tau sangpi panin nitumna lam khua kulh Kiu Kongpi dongin khuapi a kibawl phat hun hong tung ding hi.
  </para>
  <para style="p">
    <verse number="39" style="v"/>Tua lai panin khuapi huang dingin nitumna lamah Gareb mual dong kiteh suak ding a, Goah lamah a kihei ding hi.
  </para>
  <para style="p">
    <verse number="40" style="v"/>Misi luangte leh vutte a kibuakna kuam buppi leh, Kidron lui phak ma-a lo teng khempeuh tawh, tua panin nisuahna lam-a Sakol Kongpi kiu ciang dong, Topa adingin mun siangtho a suak ding hi. Cikmah ciangin tua khuapi kisusia-in a kisuankhia ngei nawn kei ding hi.”
  </para>
  <chapter number="32" style="c"/>
  <para style="p">
    <verse number="1" style="v"/>Nebukhadnezzar kumpipa a maan’ zawh kum sawm leh kum giat a phak kumin, Judah gamah Zedekiah kumpi a suah zawh kum sawm pha ta a, tua kumin Topa in Jeremiah a hopih hi.
  </para>
  <para style="p">
    <verse number="2" style="v"/>Tua hun laitakin Babilon kumpipa’ galkapte in Jerusalem khua a sim laitak hun hi a, kamsangpa Jeremiah zong Judah kumpipa’ inn huang sunga thong sungah a kikalhcip laitak ahi hi.
  </para>
  <para style="p">
    <verse number="3" style="v"/>Bang hang hiam cih leh Judah kumpipa Zedekiah in ama’ kiangah, “Bang hangin nangmah in thu genkhol a, ‘Topa in a cih-inah: En un, hih khuapi Babilon kumpipa’ khut sungah ka pia ding a, amah in a la ding hi.
  </para>
  <para style="p">
    <verse number="4" style="v"/>Judah kumpipa Zedekiah zong Khaldea mite’ khut sung pan a suakta kei ding a, Babilon kumpipa’ khut sungah a kipia taktak ding hi. Amah tawh maitang kimu-in a ki-en ding uh a, a kiho ding uh hi.
  </para>
  <para style="p">
    <verse number="5" style="v"/>Amah in Babilon khua-ah Zedekiah a la ding a, ama tungah na ka sep mateng tua lai-ah a om ding hi. Khaldea mite na do uh hangin na zo kei ding uh hi, Topa in hong ci hi,’ ci-in bang hangin thu hilh na hi hiam?” ci-in thong sungah a khum ahi hi.
  </para>
  <para style="p">
    <verse number="6" style="v"/>Jeremiah in zong, “Topa in kei hong hopih a,
  </para>
  <para style="p">
    <verse number="7" style="v"/>En in, na pano Shallum’ tapa Hanamel nang’ kiangah hong pai ding a, ‘Anathoth khua-a ka lo hong lei in. Bang hang hiam cih leh a lei thei ding lak panin ka kinaipihpen nangmah na om hi,’ ci-in hong gen ding hi, hong ci hi.
  </para>
  <para style="p">
    <verse number="8" style="v"/>Tua ciangin Topa’ hong cihna mah bangin thong sungah ka inn lak sanggampa hong pai takpi-a hong hopihin, ‘Benjamin gam Anathoth khua-a ka lo hong lei in. Bang hang hiam cih leh, i ngeina bangin a nei ding leh a tankhia ding nangmah na hi hi. Nang’ adingin lei in,’ hong ci hi. Tua ciangin keimah in Topa’ hong hopihna taktak hi, ci-in ka thei hi.
  </para>
  <para style="p">
    <verse number="9" style="v"/>“Keimah in zong ka innlak sanggampa Hanamel’ kiang panin Anathoth khua-a lo ka lei a, ama adingin ngun shekel sawm leh sagih ka tehkhia hi.
  </para>
  <para style="p">
    <verse number="10" style="v"/>Thukimna lai bawlin, min gelhin, gip khenin, a hong theihpih ding mite zong ka lak khit ciangin tawi khaina-ah sum ka teh hi.
  </para>
  <para style="p">
    <verse number="11" style="v"/>Tua ciangin ka kithukimna teng uh a kigelhna, gip a kikhen lai pen leh gip a kikhen lo lai pen ka la a,
  </para>
  <para style="p">
    <verse number="12" style="v"/>Nariah’ tapa ahi, Mahseiah’ tupa Baruk kiangah ka pia hi. Tua laite, ka innlak sanggampa Hanamel tawh, tua kileina laite tunga a min uh a gelh a hong theipih mite tawh, thong huang sunga a tu Judah mite tawh a om kim laitak-un ka pia hi.
  </para>
  <para style="p">
    <verse number="13" style="v"/>Amaute’ om laitakin Baruk kiangah,
  </para>
  <para style="p">
    <verse number="14" style="v"/>‘A vanglian Topa, Israel mite’ Pasian in a hong gen-inah: Hih gip a kikhen lai leh gip a kikhen lo lai tegel la in la, sia lo-a sau veipi a kikep thei nadingin leibel khat sungah koih in.
  </para>
  <para style="p">
    <verse number="15" style="v"/>Bang hang hiam cih leh a vanglian Topa, Israel mite’ Pasian in a hong gen-inah: Hih gamah innte, lote leh leenggah lote mite in a lei kik ta ding hi, hong ci hi,” ci-in ka gen hi.
  </para>
  <para style="p">
    <verse number="16" style="v"/>“Neriah’ tapa Baruk kiangah kileina lai ka piak khit ciangin Topa’ kiangah thu ka ngen a,
  </para>
  <para style="p">
    <verse number="17" style="v"/>‘Topa Pasian aw! Nangma’ vangpi leh na khut kizankhia tawh vantung teng leh leitung na bawl khin zo hi! Nang adingin a haksa lua khat beek om lo hi.
  </para>
  <para style="p">
    <verse number="18" style="v"/>Nangmah in mi tul tampite’ tungah a kikhel ngeilo itna na lak a, ahih hangin pate’ mawhnate tate’ tungah na thuk hi. A vanglian Topa a kici a lian mahmah a hat mahmah Pasian aw,
  </para>
  <para style="p">
    <verse number="19" style="v"/>na ngimnate lian mahmah a, na sepnate thupi mahmah hi. Mite’ nuntakzia khempeuh na mu a, amau’ nuntakdan leh a nasepna gahte tung tawnin mi khempeuh’ tungah thaman na pia kim hi.
  </para>
  <para style="p">
    <verse number="20" style="v"/>Izipt gamah lim leh nalamdangte na lak a, tu-in zong Israel gam leh minam dang khempeuhte’ tungah lakin, tu-in mun khempeuh ah na min lian mahmah hi.
  </para>
  <para style="p">
    <verse number="21" style="v"/>Na mi Israel mite Izipt gam panin lim leh nalamdang tawh ahi zongin, a khauh mahmah a kizan khia na khut tawh ahi zongin lauhuaina lianpi tawh ahi zongin na lakhia-a,
  </para>
  <para style="p">
    <verse number="22" style="v"/>a pute a pate uh’ tunga piak ding a, na ciamsa, bawngnawi leh khuaizu a luan’na hih gam na pia hi.
  </para>
  <para style="p">
    <verse number="23" style="v"/>Amau zong hong lut-in a luah pah uh hi. Ahih hangin amaute in na thu hong mang loin, thukham hong zui lo uh a, hih ding a, na thupiakte khat beek a hih kei uh hi. Tua ahih manin amau’ tungah hih siatna khempeuh na tungsak hi.
  </para>
  <para style="p">
    <verse number="24" style="v"/>En in, khuapi lak nadingin kan a to khin zo uh hi. Namsau tawh kithahna hang, kialpi hang leh pulnatna hangin a sim Khaldea mite’ khut sungah khuapi a kipia ding hi. Na gensa bangin hong tun’ loh phamawh ahih manin en in, nangmah in na mu ta hi.
  </para>
  <para style="p">
    <verse number="25" style="v"/>Ahih hangin Topa Pasian aw, hih khuapi Khaldea mite’ khut sung tung ding hi napi, nangmah in, “A hong theihpih ding mi sam in la,tua lo lei in,” ci-in nong sawl teitei hi,’ ci-in thu ka ngen hi,” a ci hi.
  </para>
  <para style="p">
    <verse number="26" style="v"/>Topa in Jeremiah hopih a,
  </para>
  <para style="p">
    <verse number="27" style="v"/>“En in, Keimah in Topa ka hi a, mi khempeuhte’ Pasian ka hi hi. Kei adingin a haksa lua bang om ahi hiam?
  </para>
  <para style="p">
    <verse number="28" style="v"/>Tua ahih manin, Topa in kong cih-inah: En in, hih khuapi Khaldea mite’ khut sung leh Babilon kumpipa Nebukhadnezzar’ khut sungah ka pia ding a, amah in a la ding hi.
  </para>
  <para style="p">
    <verse number="29" style="v"/>Hih khuapi a sim Khaldea mite hong pai-in khuapi mei tawh a hal ding uh a, ka heh nading-a inn khum tunga Baal milimte paknamtui halna tawh a biakna innte uh leh pasian dangte’ kianga tuidawn biakna a piakna uh innte zong a haltum ding uh hi.
  </para>
  <para style="p">
    <verse number="30" style="v"/>Bang hang hiam cih leh Israel mite leh Judah mite in a neu lai pek uh a, kipan ka muhna-ah siatna bekbek a bawl uh a, keimah Topa in kong cih-inah, Israel mite in a khut uh tawh milim a bawlna uh hangin kei hong heh sak uh hi.
  </para>
  <para style="p">
    <verse number="31" style="v"/>Hih khuapi in, a kisat cil-a kipan tu ni ciang dong hong hehsakin hong thangpaisak ahih manin ka muhna panin ka hemkhia ding hi.
  </para>
  <para style="p">
    <verse number="32" style="v"/>Bang hang hiam cih leh Israel mite leh Judah mite, a kumpite uh leh a kumpi uliante uh, a siampite uh leh a kamsangte uh akipan Judah mite leh Jeursalem khua mite khempeuh in kei hong heh sak nadingin siatna a bawl uh hi.
  </para>
  <para style="p">
    <verse number="33" style="v"/>Amaute in kei hong nung ngat-in hong thudon lo uh a, ka hilh tawntung hangin ka hilhna a hong mang kei uh hi.
  </para>
  <para style="p">
    <verse number="34" style="v"/>Amaute in ka min tawh a kilo biakinn sung nangawn ah a kihhuai milimte a koih uh a, a ninsak uh hi.
  </para>
  <para style="p">
    <verse number="35" style="v"/>En-Hinnom Mualkuam-ah a tapate leh a tanute uh meihal biakna tawh Molek pasian a biak nadingun Baal biakna tau sangte a bawl uh hi. Hih a kihhuai na semin, Judah mite mawhna a bawl sak nadingun amaute ka sawl kei a, zong ka ngaihsun kha ngei beek kei hi.
  </para>
  <para style="p">
    <verse number="36" style="v"/>“Jeremiah aw, nangmah in hih khuapi, namsau tawh thahna, kial leh pulnatna tawh Babilon kumpipa’ khut sungah kipia ding hi, na ci hi. Tu-in tua bang na cihna hih khuapi tawh kisai-in Topa, Israel mite’ Pasian in kong gen-inah:
  </para>
  <para style="p">
    <verse number="37" style="v"/>En in, Ka hehna, ka thangpaihna leh ka lungkimlohna lianpi tawh ka hawlkhiatna gam khempeuh panin amaute ka kaikhawm ding a, hih munah tun’pih kikin, lungmuang takin ka teengsak ding hi.
  </para>
  <para style="p">
    <verse number="38" style="v"/>Amaute ka mi ahi ding uh a, keimah in amaute’ Pasian ka hi ding hi.
  </para>
  <para style="p">
    <verse number="39" style="v"/>Amaute’ hoih nading leh amaute’ nung-a a tu a tate uh’ hoih nadingin a tawntungin kei hong zahtak nadingun lungsim kikhat leh nuntakdan kikhat ka pia ding hi.
  </para>
  <para style="p">
    <verse number="40" style="v"/>Amaute’ tungah a tawntungin hoihna ka bawl det nadingin amaute tawh tawntung thuciamna khat ka bawl ding hi. Kei’ kiang panin a kiheikhiat loh nadingun amaute’ sungah kei hong zahtakna lungsim ka koih ding hi.
  </para>
  <para style="p">
    <verse number="41" style="v"/>Amaute’ tungah hoihna ka bawl manin ka lungdam ding a, ka lungsim khempeuh leh ka kha khempeuh tawh thuman takin hih gamah amaute ka phut ding hi.
  </para>
  <para style="p">
    <verse number="42" style="v"/>“Bang hang hiam cih leh Topa in kong cih-inah, hih siatna khempeuh hih mite tungah ka tun’sak mah bangin, amaute tunga ka khapsa hoihna khempeuh zong ka tungsak pelmawh ding hi.
  </para>
  <para style="p">
    <verse number="43" style="v"/>Nangmah in hih gam in mihing leh ganhing’ teen’ lohna gam simtham hi a, Khaldea mite’ khut sungah kipia ding hi, ci-a na gen hangin hih gamah lo kilei kik ding hi.
  </para>
  <para style="p">
    <verse number="44" style="v"/>Benjamin gam, Jerusalem khua kimkot leh, Judah gam khuapite-a kipan mual tunga khuapite, Shefelah zanglei-a khuapite leh leitaw lam Negeb gama khuapite-ah sum tawh lo kilei ding a, a theihpih mite tawh thukimna min gelhin gip tawh a kikhen ding hi; bang hang hiam cih leh keimah in amaute a gam mah uhah ka om sak kik ding hi, Topa in kong ci hi,” a ci hi.
  </para>
  <chapter number="33" style="c"/>
  <para style="p">
    <verse number="1" style="v"/>Thong huang sungah Jeremiah a kikalhcip laitak mahin Topa in a nih veina hopih a:
  </para>
  <para style="p">
    <verse number="2" style="v"/>“Leitung bawla a kipsak Topa, a min Topa a kici Topa in kong gen-inah:
  </para>
  <para style="p">
    <verse number="3" style="v"/>Kei nong sap leh kong dawngkik ding a, na theih ngei nai loh a ki-im cip thu lianpite kong gen ding hi.
  </para>
  <para style="p">
    <verse number="4" style="v"/>Bang hang hiam cih leh galte’ kan tawhna leh namsaute do nadingin kizanga a kisusia gawp ding hih khuapi sunga innte leh Judah kumpite’ innte tawh kisai-in, Topa, Israel mite’ Pasian in kong cih-inah:
  </para>
  <para style="p">
    <verse number="5" style="v"/>Ka hehna leh ka thangpaihna tawh ka thahlup ding misi luangte tawh a kidimsak dingin Khaldea mite in a hong sim ding uh hi. Bang hang hiam cih leh hih khuapi sunga om mite’ gitlohna hangin hih khuapi panin ka mai ka seel hi.
  </para>
  <para style="p">
    <verse number="6" style="v"/>Ahih hangin en in, keimah in hih khuapi ka damsak ding a, cidamin ka om sak ding hi. A mite cidam sakin nopna leh lungmuan’na a kicing ka lak ding hi.
  </para>
  <para style="p">
    <verse number="7" style="v"/>Judah mite leh Israel mite ka hausak kik ding a, nidang-a a om ngei bangun ka om sak kik ding hi.
  </para>
  <para style="p">
    <verse number="8" style="v"/>Kei tunga hong bawl uh mawhna khempeuh panin amaute ka siangsak ding a, kei tunga hong mawhnate uh leh a hong langpan’na khempeuhte uh ka maisak ding hi.
  </para>
  <para style="p">
    <verse number="9" style="v"/>Jerusalem khuapi in kei adingin lungdamna, minphatna leh minthan’na ahi ding hi. A sunga om mite tungah hoihna leh hauhna ka tun’sakna thu a za minam dangte in lau-in a liing ding uh hi.
  </para>
  <para style="p">
    <verse number="10" style="v"/>“Topa in kong cih-inah, note in, ‘Hih munah mihing, ganhing om loin mun dai suak hi,’ ci-in na gen uh mah bangin Judah gam khuapite leh Jerusalem khua kongzingte awng a, mihing ganhing kuamah a teeng kei hi.
  </para>
  <para style="p">
    <verse number="11" style="v"/>Ahih hangin lungdamna aw leh kipahna awte, zi nei thakte leh mothakte’ awte kiza kik ding hi. Mite in Topa’ biakinn ah hong pai-in lungdam biakna pia-in: ‘A vanglian Topa tungah lungdamna pia un. Bang hang hiam cih leh Topa hoih a, ama’ itna kip kho tawntung hi!’ ci-a a lasakna awte uh a kiza kik ding hi. Bang hang hiam cih leh Topa in kong cih-inah a masa-a mah bangin hih gam ka hausak kik ding hi.
  </para>
  <para style="p">
    <verse number="12" style="v"/>“A vanglian Topa in kong cih-inah, mihing ganhing om lo-a mun awng ahi hih mun leh a khuapi khempeuhte ah tuucingte in tuu cing a, a teen’ theih nading mun hong om ding hi.
  </para>
  <para style="p">
    <verse number="13" style="v"/>Mual tunga khuapite, Shefelah zanglei-a khuapite leh leitaw lam Negeb gama khuapite, Benjamin gam, Jerusalem khua kimkot leh Judah gam khuapite ah, Topa in kong cih-inah tuucingte in a tuute uh a sim ding uh hi.
  </para>
  <para style="p">
    <verse number="14" style="v"/>“En un, Topa in kong cih-inah: Israel mite leh Judah mite’ tunga ka khapsa ka tangtun’ sak hun hong tung ding hi.
  </para>
  <para style="p">
    <verse number="15" style="v"/>Tua ni tua hun ciangin David’ suan lak panin kumpi dingin a diktat Hiang khat ka khangsak ding a, amah in gam sungah thuman thu tang tawh thu hong khen ding hi.
  </para>
  <para style="p">
    <verse number="16" style="v"/>Tua ni ciangin Judah mite kihonkhia ding a, Israel mite lungmuang takin a teeng ding uh hi. Amah a kisap nadingin a min, Topa in eite’ Diktatna ahi hi, ci-in a kiphuak ding hi.
  </para>
  <para style="p">
    <verse number="17" style="v"/>“Bang hang hiam cih leh Topa in kong cih-inah: Israel mite’ kumpi dingin David’ suan lak panin mi om lo ngei lo ding hi.
  </para>
  <para style="p">
    <verse number="18" style="v"/>Levi minam lak panin zong meihal biaknate, an tawh biakna leh kithoihnate a hih tawntung dingin ka mai-a ding ding siampi kitasam ngei lo ding hi,” a ci hi.
  </para>
  <para style="p">
    <verse number="19" style="v"/>Topa in Jeremiah hopih a,
  </para>
  <para style="p">
    <verse number="20" style="v"/>“Topa in kong cih-inah: Sun hun leh zan hun a hun manman-a a hong tun’ loh theih nadingin sun tawh ka thuciamna leh zan tawh ka thuciamna na siat sak zawh ciang bek-in
  </para>
  <para style="p">
    <verse number="21" style="v"/>keimah leh ka nasem pa David tawh ka thuciamna a kisia pan ding a, amah in a kumpi tokhom luah ding tapa nei loin, ka na a sem siampi Levi minamte tawh ka thuciamna zong a kisia hi pan ding hi.
  </para>
  <para style="p">
    <verse number="22" style="v"/>Vana aksite kisim zo loin, tuipi-a sehnelte a kiteh zawh loh bangin keimah in ka nasempa David’ suan-le-khakte ahi zongin, siampi Levi’ minamte ahi zongin ka pungsak den ding hi,” a ci hi.
  </para>
  <para style="p">
    <verse number="23" style="v"/>Topa in Jeremiah hopih-a,
  </para>
  <para style="p">
    <verse number="24" style="v"/>“Hih mite in, Topa in a teelsa Israel leh Judah minam tegel a nusia ta hi, ci-a a gen uh thei kha lo na hi hiam? Tua bangin amaute in ka mite a simmawh uh a, amau’ muhna-ah gam khatin zong a sim nawn kei uh hi.
  </para>
  <para style="p">
    <verse number="25" style="v"/>Topa in kong gen-inah: Sun leh zan tawh ka thuciamna ahi zongin, vantung leh leitung ngeina kipte ahi zongin kipsak khin nai lo hi leng
  </para>
  <para style="p">
    <verse number="26" style="v"/>Jakob leh ka nasempa David’ suante ka nial ding a, Abraham, Isaak leh Jokob’ suante a uk dingin amaute’ lakah mi khat ka teel kei ding hi. Tu-in tua bang hi loin amaute ka hausak kik ding a, ka hehpih ding hi,” a ci hi.
  </para>
  <chapter number="34" style="c"/>
  <para style="p">
    <verse number="1" style="v"/>Babilon kumpipa Nebukhadnezzar in a galkapte khempeuh tawh, a ukna gam khempeuh leh a mi khempeuh tawh Jerusalem khua leh a kim-a khuapite a sim laitakin Topa in Jeremiah hopih a:
  </para>
  <para style="p">
    <verse number="2" style="v"/>“Topa Israel mite’ Pasian in kong cih inah: Judah kumpipa Zedekiah kiangah pai in la, hih bangin va gen in; ‘Topa in hong gen-inah, En in, keimah in hih khuapi Babilon kumpipa’ khut sungah ka pia ding a, amah in mei tawh a hal ding hi.
  </para>
  <para style="p">
    <verse number="3" style="v"/>Ama’ khut sung panin na suakta kei ding a, hong kimanin ama’ khut sungah nang hong kipia taktak ding hi. Nangmah in Babilon kumpipa tawh maitang kimu-in na kiho ding uh a, Babilon khua-ah na pai ding hi.
  </para>
  <para style="p">
    <verse number="4" style="v"/>Judah kumpipa Zedekiah aw, Topa’ kammal ngai lai dih in. Topa in nangmah tawh kisai-a hong gen-inah, nang in namsau tawh thahna na thuak kei ding hi.
  </para>
  <para style="p">
    <verse number="5" style="v"/>Nuam takin na si ding a, nangma’ ma-a kumpi a suak na pute na pate adingin paknamtui a kihal mah bangin nang adingin zong paknamtui hong kihal ding a, “Aw, Topa aw!’ ci-in hong kah ding uh hi. Bang hang hiam cih leh Topa in hong gen khin zo hi,’ ci-in va gen in,” a ci hi.
  </para>
  <para style="p">
    <verse number="6" style="v"/>Jeremiah in zong hih thu teng khempeuh Jerusalem khua-a Judah kumpipa Zedekiah kiangah a gen hi.
  </para>
  <para style="p">
    <verse number="7" style="v"/>Tua laitakin Babilon kumpipa’ galkapte in Jerusalem khuapi leh Judah gama khuapi muanhuai lakah a om lai Lakhish khua leh Azekah khua tegel zong a sim laitak uh ahi hi.
  </para>
  <para style="p">
    <verse number="8-9" style="v"/>Zedekiah kumpipa in numei ahi zongin pasal ahi zongin Hebru mipih silate khah khia-in, kuamah in a mipih Judah mite sila-in khawi thei lo ding hi, ci-in suahtak nading thu zasak a, Jerusalem khua-a mi khempeuh tawh thuciamna a bawl khit ciangin Topa in Jeremiah a hopih hi.
  </para>
  <para style="p">
    <verse number="10" style="v"/>Mi khempeuh in a silate uh numei ahi zongin, pasal ahi zongin khah khia-in sila-in khawi kik thei nawn lo ding hi, ci-a thuciamna a nei kumpi uliante-a kipan mi khempeuh in mang uh a, a khahkhia uh hi.
  </para>
  <para style="p">
    <verse number="11" style="v"/>Ahih hangin tua nung ciangin a lungsim uh khel kik-in a khahkhiat sa uh numei leh pasal silate a la kik uh a, sila mahin a zang kik mawk uh hi.
  </para>
  <para style="p">
    <verse number="12" style="v"/>Tua ciangin Topa in Jeremiah hopih a:
  </para>
  <para style="p">
    <verse number="13" style="v"/>“Topa, Israel mite’ Pasian in kong gen-inah, keimah in na pu na pate uh koltan’na Izipt gam pan ka lakkhiat laitakin amau tawh thuciamna khat ka bawl uh a,
  </para>
  <para style="p">
    <verse number="14" style="v"/>note kianga nasem dinga hong kizuak na Hebru mipihte uh in no adingin kum guk na hong sep sak khit a kum sagihna sungin na khah khia ding uh a, na na uh na sem sak nawn kei ding uh hi, ka ci hi. Ahih hangin na pute na pate un ka thu hong ngai lo uh a, hong mang lo uh hi.
  </para>
  <para style="p">
    <verse number="15" style="v"/>Zan diakin no na kisik kik uh a, na mipihte ciat uh suaktak nading tangko-in, ka min tawh a kilo biakinnpi sung ka mai-ah thuciamna na bawl uh a, ka muhna-ah a kilawm na khat na sem khin zo uh hi.
  </para>
  <para style="p">
    <verse number="16" style="v"/>Ahih hangin na lungsim uh na lehhei kik leuleu uh a, amau’ utna banga na khahkhiat sa uh sila numei leh pasalte na la kik uh a, na na uh sem sakin ka min nong daisak uh hi.
  </para>
  <para style="p">
    <verse number="17" style="v"/>Tua ahih manin Topa in kong cih-inah “Mi khempeuh in na sanggam na mipihte uh khahkhia loin suahtakna pia lo-a ka thu hong mang lo na hih uh leh en un, Topa in kong cih-inah, note kong khahkhia-a, suahtakna kong pia ta hi. Namsau tawh kithahna, pulnatna leh kialpite tawh na sih nadingun note kong khah khia a, kong suaktasak hi. Leitung gam khempeuhte’ hong lipkhap dingin kong bawl ding hi.
  </para>
  <para style="p">
    <verse number="18-19" style="v"/>Mite in kei’ mai-ah thuciamna a bawl uh ciangin bawngno phel nih suahin a kikalah a pai uh hi. Judah gam kumpi uliante, kumpi innsung mangte, siampite-a kipan bawngno phel nih kikal a, a pai khinsa gam sunga ka mite khempeuh in, ka thuciamna hong mang loin, thuciamna sunga om thute a zuih kei uh leh amaute tua bawngno ka bangsak ding hi.
  </para>
  <para style="p">
    <verse number="20" style="v"/>A galte’ khut sungah amaute ka pia ding a, a that nuam mite’ khut sungah ka pia ding hi. A siluangte uh van-a vasate leh leitunga gam sate’ an a suak ding uh hi.
  </para>
  <para style="p">
    <verse number="21" style="v"/>Judah kumpipa Zedekiah leh a kumpi uliante, a galte uh’ khut sungah pia-in, amaute a that nuam mite leh note kiang pan-a a kilehkik khin zo Babilon kumpipa’ galkapte’ khut sungah ka pia ding hi.
  </para>
  <para style="p">
    <verse number="22" style="v"/>En un, Topa in kong cih-inah, keimah in thu ka pia ding a, hih khuapi-ah kong la kik ding hi. Amau in hih khuapi hong simin, hong la-in, mei tawh hong halsak ding uh hi. Judah gam khuapite kuama’ teen’ lohna mun awng ka suaksak ding hi,” a ci hi.
  </para>
  <chapter number="35" style="c"/>
  <para style="p">
    <verse number="1" style="v"/>Josiah’ tapa Jehoiakim, Judah gamah kumpi ahih laitakin Topa in Jeremiah hopih a:
  </para>
  <para style="p">
    <verse number="2" style="v"/>“Rekhab behte kiangah pai in la, amau tawh na kiho khit ciangin Topa’ biakinn ah hong paipih in la, inndei khat sungah tumpih-in, tua ciangin a dawn dingin lenggahzu pia in,” ci-in a sawl hi.
  </para>
  <para style="p">
    <verse number="3" style="v"/>Tua ciangin Habazziniah’ tupa ahi Jeremiah dang khat’ tapa, Ja-azaniah leh a sanggamte, a tate khempeuh leh Rekhab behte khempeuh ka sam hi.
  </para>
  <para style="p">
    <verse number="4" style="v"/>Amaute, Topa’ biakinn sung, kumpi uliante’ inn dei gei, Shallum’ tapa kongpi uk biakinn upa lian Ma-aseiah’ inndei tung-a, Igdaliah’ tapa, Pasian’ mi ahi Hanan’ tate’ inndei sungah ka lutpih hi.
  </para>
  <para style="p">
    <verse number="5" style="v"/>Tua ciangin Rekhab behte’ mai-ah leenggahzu a dim-a kikoih hai leh keute ka pia a, leenggahzu dawn un, ci-in ka sawl hi.
  </para>
  <para style="p">
    <verse number="6" style="v"/>Ahih hangin amaute in “Kote in leenggah zu ka ne kei ding uh hi, bang hang hiam cih leh Rekhab’ tapa, ka pa uh Jonadab in thu hong pia a, ‘Note-a kipan na tu na tate un leenggahzu na ne ngei peuhmah kei ding uh hi.
  </para>
  <para style="p">
    <verse number="7" style="v"/>Inn na lam kei ding uh a, khaici na tuh kei ding uh hi. Singno na suan kei ding uh a, leenggah lo na bawl kei ding uh hi. Ahih hangin na teen’ pakna uh gam sungah sau veipi na teen’ theih nadingun na nuntak hun sung teng uh puanbuk sungah na teeng ding uh hi,’ hong ci hi.
  </para>
  <para style="p">
    <verse number="8" style="v"/>Kote in Rekhab’ tapa ka pa uh Jonadab’ hong thupiak khempeuh ka mang uh a, ka nuntak hun sung teng uh ko-a kipan ka zite uh, ka tapate uh leh ka tanute uh in leenggahzu dawn loin,
  </para>
  <para style="p">
    <verse number="9" style="v"/>teen’ nading inn ka lam kei uh hi. Leenggah huan, lo leh khaici bangmah ka nei kei uh hi.
  </para>
  <para style="p">
    <verse number="10" style="v"/>Ka pu uh Jonadab’ hong sawl bangbangin ka mang uh a, puanbuk sungah ka teeng den uh hi.
  </para>
  <para style="p">
    <verse number="11" style="v"/>Ahih hangin Babilon kumpipa Nebukhadnezzar in hih gam hong sim ciangin kote in, ‘Hong pai un. Khaldea galkapte leh Siria galkapte kihta i hih manin Jerusalem khua-ah pai ni,’ ka kici uh a, tua mah bangin tu-in Jerusalem khua-ah ka teeng uh hi,” a ci uh hi.
  </para>
  <para style="p">
    <verse number="12" style="v"/>Tua ciangin Topa in Jeremiah hopih a:
  </para>
  <para style="p">
    <verse number="13" style="v"/>“A vanglian Topa, Israel mite’ Pasian in kong cih-inah: Pai in la, Judah mite’ kiang leh Jerusalem khua-a teeng mite’ kiangah, Topa in, Ka thuhilhna hong sang loin ka thu hong ngai lo ding na hi uh hiam?
  </para>
  <para style="p">
    <verse number="14" style="v"/>Rekhab’ tapa Jonadab in a tate’ tunga leenggahzu a dawn loh nading uh a thupiakna a zui uh a, tuni ciang dong bangmah a dawn kei uh hi. Bang hang hiam cih leh amaute in a pa uh’ thupiakna a mang uh hi. Keimah in note kong hopih tawntung hangin ka thu nong mang kei uh hi.
  </para>
  <para style="p">
    <verse number="15" style="v"/>Ka nasem ahi kamsangte khempeuh note kiangah hong sawl tawntungin, ‘Tu-in note khempeuh na hoih lohna-uh panin kihei un la, na gamtat hoihlote uh kipuah pha un. pasian dangte nung delh loin, ama’ na na sep kei uh leh note leh na pute na pate’ kianga kong piak gam sungah na teeng ding uh hi,’ ci-in hong gen uh hi. Ahih hangin note in na bil uh nong ngat kei uh a, ka thu nong ngai kei uh hi.
  </para>
  <para style="p">
    <verse number="16" style="v"/>Rakhab’ tapa Jonadab’ tate in a pa uh’ thupiakna a man’ uh hangin hih mite in ka thu hong mang lo uh hi.
  </para>
  <para style="p">
    <verse number="17" style="v"/>Tua ahih manin keimah Topa, a vanglian Pasian, Israel mite’ Pasian in kong gen-inah: En un, Judah mite leh Jerusalem khua-a teeng mi khempeuh tungah a tung ding a, ka gen khiatsa siatna khempeuh ka tungsak ding hi. Bang hang hiam cih leh amau tungah ka gen hangin amau in ka thu hong ngai lo uh a, amaute ka sap hangin hong dawngkik lo uh hi, ci hi, ci-in va gen in,” a ci hi.
  </para>
  <para style="p">
    <verse number="18" style="v"/>Ahih hangin Jeremiah in Rekhab behte’ kiangah, “A vanglian Topa, Israel mite’ Pasian in hong gen-inah: Na pa uh Jonadab’ hong thupiakna mangin, a hong thuhilhna bangin zui-in, a hong sawl khempeuh sem khin na hih manun
  </para>
  <para style="p">
    <verse number="19" style="v"/>a vanglian Topa, Israel mite’ Pasian in kong cih-inah: Rekhab’ tapa Jonadab’ suante’ lak panin ka mai-a a ding ding ka nasem ding pasal khat beek nei loin a om ngei kei ding hi, hong ci hi,” ci-in a gen hi.
  </para>
  <chapter number="36" style="c"/>
  <para style="p">
    <verse number="1" style="v"/>Josiah’ tapa Judah kumpipa Jehoiakim a maan’ zawh kum li a phak kumin Topa in Jeremiah hopih a:
  </para>
  <para style="p">
    <verse number="2" style="v"/>“Laizial khat la in la, tua sungah Josiah kumpi a suah kum, nang kong hopih masak hun-a kipan tuni ciang dong Israel gam, Judah gam leh gamdang khempeuhte’ lang khatah ka thugente khempeuh gelh in.
  </para>
  <para style="p">
    <verse number="3" style="v"/>Judah mite in amau tunga tun’sak dinga ka ngaihsut siatna khempeuh za-in mi khempeuh in a siatna lampi-uh panin kiheina-in a nei kha thei ding uh a, keimah in zong amau’ khialhna leh amau’ mawhnate ka maisak kha thei ding hi,” a ci hi.
  </para>
  <para style="p">
    <verse number="4" style="v"/>Tua ciangin Jeremiah in Neriah’ tapa Baruk sam a, Topa in ama’ tunga a gen khitsa thu khempeuh sit-in Baruk in laizial khat tungah a gelh hi.
  </para>
  <para style="p">
    <verse number="5" style="v"/>Jeremiah in Baruk sawl a, “Topa’ biakinn ah pai dingin kei hong kiphal lo ahih manin
  </para>
  <para style="p">
    <verse number="6" style="v"/>nang na pai in la, an tan’ ni ciangin Topa’ biakinn sunga om mi khempeuhte’ zak dingin kong sit hih laizial sunga na gelh Topa’ kammalte na sim ding hi. Amau’ khuapite pana hong paikhia Judah mi khempeuhte’ zakin zong na sim ding hi.
  </para>
  <para style="p">
    <verse number="7" style="v"/>Amaute in Topa tungah thuum-in a vekpi-un a hoihlohna uh panin a kihei kha thei ding uh hi. Bang hang hiam cih leh hih mite tungah Topa in tun’sak dinga a gensa a hehna leh a thangpaihna lian mahmah hi,” a ci hi.
  </para>
  <para style="p">
    <verse number="8" style="v"/>Neriah’ tapa Baruk in zong Topa’ biakin sungah laizial sunga Topa’ kammal sim khiat dinga kamsangpa Jeremiah’ sawl bangbangin a hih hi.
  </para>
  <para style="p">
    <verse number="9" style="v"/>Josiah’ tapa Judah kumpipa Jehoiakim a maan’ zawh kum nga a phak kum, a kha kua kha-in Jerusalem khua-a om mi khempeuh leh Judah gam khuapite pana Jerusalem khua-a hong pai mite khempeuh in Topa’ mai-ah an tan’ ding thu a zasak uh hi.
  </para>
  <para style="p">
    <verse number="10" style="v"/>Tua ciangin Topa’ biakinn sung, a Kongpi Thak tumna gei, adei tungnunga Shafan’ tapa thuvan pipa Gemariah’ inndei sungah mi khempeuh’ zak-in Baruk in laizial sunga Jeremiah’ kammalte a simkhia hi.
  </para>
  <para style="p">
    <verse number="11" style="v"/>Gemariah’ tapa, Shafan’ tupa ahi Mikaiah in laizial sunga thu teng khempeuh a zak ciangin
  </para>
  <para style="p">
    <verse number="12" style="v"/>Kumpipa’ inn sung, thuvanpipa’ inndei sungah a paisuk a, tua lai munah thuvanpipa Elishama, Shemiah’ tapa Delaiah, Akbor’ tapa Elnathan, Shafan’ tapa Gemariah, Hananiah’ tapa Zedekiah-te akipan kumpi ulian khempeuh tu-in a na om uh hi.
  </para>
  <para style="p">
    <verse number="13" style="v"/>Tua ciangin Mikaiah in, mi khempeuh’ zak-a Baruk in a sim a zaksa thu teng khempeuh a gen hi.
  </para>
  <para style="p">
    <verse number="14" style="v"/>Tua ciangin kumpi ulian khempeuh in, Kushi’ tusawn ahi, Shelemiah’ tupa, Nethaniah’ tapa Jehudi, Baruk kiangah a sawl uh a, “Mite kianga na sim na laizial hong la in la, hong pai in,” ci-in a sam sak uh hi. Tua ciangin Neriah’ tapa Baruk in zong tua laizial la-in amau kiangah hong pai hi.
  </para>
  <para style="p">
    <verse number="15" style="v"/>Amaute in, “Tu in la, hong sim dih in,” ci-in a gen uh hi. Baruk in zong amau kiangah a sim hi.
  </para>
  <para style="p">
    <verse number="16" style="v"/>Tua thute khempeuh a zak khit uh ciangin lau-in khat leh khat a ki-en gapgap uh a, Baruk kiangah, “Hih thute khempeuh kumpipa’ kiangah i koh kul ding hi,” a ci uh hi.
  </para>
  <para style="p">
    <verse number="17" style="v"/>Tua ciangin Baruk’ kiangah, “Hih thute khempeuh bangci gelh na hi hiam? Jeremiah in hong sit ahi hiam?” ci-in a dong uh hi.
  </para>
  <para style="p">
    <verse number="18" style="v"/>Baruk in zong, “Amah in hih thu khempeuh hong sit a, ke’n zong laizial sungah laitui tawh ka gelh hi,” ci-in a dawng kik hi.
  </para>
  <para style="p">
    <verse number="19" style="v"/>Tua ciangin kumpi uliante in Baruk’ kiangah, “Pai in la, nang leh Jeremiah va bu un. Na omna mun-uh kuamah thei sak kei un,” a ci uh hi.
  </para>
  <para style="p">
    <verse number="20" style="v"/>Tua ciangin amaute in thuvanpipa Elishama’ inndei sungah tua laizial a koih uh a, kumpipa’ omna inndei sungah a lut khit uh ciangin kumpipa kiangah tua thu khempeuh a gen uh hi.
  </para>
  <para style="p">
    <verse number="21" style="v"/>Kumpipa in zong tua laizial a la dingin Jehudi sawl a, amah in thuvanpipa Elishama’ inndei sung pan a va lakhia hi. Kumpipa leh kumpipa kianga ding ulian khempeuhte’ zakin Jehudi in a sim hi.
  </para>
  <para style="p">
    <verse number="22" style="v"/>Kha kua kha pen phalbi laitak ahih manin kumpipa zong a phalbi inn sungah tu-a meikhuk-a mei a awi hi.
  </para>
  <para style="p">
    <verse number="23" style="v"/>Jehudi in khawk thum khawk li bang a sim khit ciangin kumpipa in temta neu khat tawh aat khia-a, meikhuk sungah a khul hi. Tua bangin laizial buppi a kattum dong meikhuk sungah a paaipaai hi.
  </para>
  <para style="p">
    <verse number="24" style="v"/>Ahih hangin kumpipa ahi zongin hih thute a za khin a nasemte khat beek ahi zongin lau tuan loin, kisikkik lo uh ahih manin a puan uh balkek lo uh hi.
  </para>
  <para style="p">
    <verse number="25" style="v"/>Elnathan leh Delaiah leh Gemariah te in kumpipa’ kiangah laizial a hal loh nading a khoh uh hangin amah in a mang kei hi.
  </para>
  <para style="p">
    <verse number="26" style="v"/>Tua ciangin kumpipa in kumpipa’ tapa Jerahme-el tawh, Azriel’ tapa Seraiah tapa, Abde-el’ tapa Shelemiah tawh a sawl a, kumpi thuvanpipa Baruk leh kamsangpa Jeremiah man dingin thu a pia hi. Ahih hangin Topa in amau tegel a seel sim hi.
  </para>
  <para style="p">
    <verse number="27" style="v"/>Jeremiah’ sit banga, Baruk in a gelh laizial kumpipa in a haltum khit ciangin Topa in Jeremiah hopih-a:
  </para>
  <para style="p">
    <verse number="28" style="v"/>“Laizial dang khat la in la, tua tungah, Judah kumpipa Jehoiakim in a haltum a masa laizial sunga thu om teng khempeuh gelhkik in.
  </para>
  <para style="p">
    <verse number="29" style="v"/>Judah kumpipa Jehoiakim’ thu tawh kisai-in hih bangin ama’ kiangah va gen in: ‘Topa in hong gen-inah, Nangmah in, “Jeremiah aw, bang hangin Babilon kumpipa hong pai taktak-in hih gam hong susia ding a, mihing leh ganhing a teeng sak nawn kei ding hi, ci-in hih lai sungah gelh na hi hiam?” ci-in na gen-a tua laizial na haltum hi.
  </para>
  <para style="p">
    <verse number="30" style="v"/>Tua ahih ciangin Judah kumpipa Jehoiakim’ thu tawh kisai-in Topa in kong gen-inah, amah in David’ tokhom tunga tu ding suan leh khak a nei kei ding a, ama’ luang in sun laitak-a ni sa kap ding leh zan laitaka vuksan vukngo tuam dingin a kipaaidak ding hi.
  </para>
  <para style="p">
    <verse number="31" style="v"/>Amah leh a suan a khakte leh a nasemte a mawhna uh hangin ka daantat ding a, amau’ tung leh Jerusalem khua-a teengte’ tunga kipan Judah mite’ tungah tun’sak dinga ka gensa gimna khempeuh ka tungsak ding hi. Bang hang hiam cih leh amaute in ka thu hong ngai lo uh hi,’ ci-in va gen in,” ci-in Jeremiah a sawl hi.
  </para>
  <para style="p">
    <verse number="32" style="v"/>Tua ciangin Jeremiah in zong laizial dang khat la a, Neriah’ tapa thuvanpipa Baruk a pia hi. Amah in zong Judah kumpipa Jehoiakim in meikhuk sunga a khul tumsa laizial sunga thu kigelh khempeuh, Jeremiah’ sit bangbangin a gelh hi. Kammal kibang zong tampi a kibehlap hi.
  </para>
  <chapter number="37" style="c"/>
  <para style="p">
    <verse number="1" style="v"/>Babilon kumpipa Nebukhadnezzar in Jehoiakim’ tapa Koniah’ taangin Judah gam uk dingin Josiah’ tapa Zedekiah a koih hi.
  </para>
  <para style="p">
    <verse number="2" style="v"/>Ahih hangin amahmah a, kipan a nasemte leh a gamsung mite in kamsangpa Jeremiah’ tung tawna Topa’ thugennate a ngai kei uh hi.
  </para>
  <para style="p">
    <verse number="3" style="v"/>Zedekiah kumpipa in kamsangpa Jeremiah’ kiangah, Shelemiah’ tapa Jehukal leh Ma-aseiah’ tapa siampipa Zefaniah sawl a, “Topa i Pasian’ kiangah kote’ adingin thu hong ngetsak in,” ci-in a gen sak hi.
  </para>
  <para style="p">
    <verse number="4" style="v"/>Hih hunin Jeremiah thongkia nai lo ahih manin mi lakah a vak kawikawi hi.
  </para>
  <para style="p">
    <verse number="5" style="v"/>Tua hun laitakin Khaldea mite in Jerusalem khua a sim laitak uh hi a, tua hun laitak mahin Faro kumpipa’ galkapte in galsim dingin Izipt gam panin hong kuankhia hi, cih thu a zak uh ciangin Jerusalem khua panin a nungkik uh hi.
  </para>
  <para style="p">
    <verse number="6" style="v"/>Tua ciangin kamsangpa Jeremiah Topa in hopih a:
  </para>
  <para style="p">
    <verse number="7" style="v"/>“Topa ahi, Israel mite’ Pasian in kong cih-inah: Kei tung-a thu dong ding a, hong sawl Judah kumpipa kiangah hih bangin na va gen ding hi: ‘En in, nang hong huh ding a, hong pai Faro kumpipa’ galkapte a gam uhah ciahkik ding uh hi.
  </para>
  <para style="p">
    <verse number="8" style="v"/>Tua ciangin Khaldea mite hong kileh kikin hih khuapi hong sim ding uh a, khuapi la-in mei tawh a hal ding uh hi.
  </para>
  <para style="p">
    <verse number="9" style="v"/>Topa in kong cih-inah, Nang leh nang kikhemin, “Khaldea mite in hong kilehkik nawn lo taktak ding uh hi,” ci kha kei in. Bang hang hiam cih leh amau hong kilehkik ding uh hi.
  </para>
  <para style="p">
    <verse number="10" style="v"/>Nangmah in na gal Khaldea galkap khempeuh zo lua kisa-in buk sunga milian teng bek na suakta sak kha phial ahi zongin, amaute hong tho teitei ding uh a, hih khuapi hong hal sak veve ding uh hi,’ ci-in va gen in,” a ci hi.
  </para>
  <para style="p">
    <verse number="11" style="v"/>Faro galkapte Jerusalem khua hong naih ciangun Khaldea galkapte a nungkik uh hi.
  </para>
  <para style="p">
    <verse number="12" style="v"/>Tua laitakin Jeremiah zong Jerusalem khua panin a behte kiangah a gamh luah teng la dingin Benjamin gamah pai dingin a dingkhia hi.
  </para>
  <para style="p">
    <verse number="13" style="v"/>Benjamin Kongpi a tun’ ciangin Shelemiah’ tapa, Hananiah’ tupa Irijah a kici kong cingpa in kamsangpa Jeremiah kiangah, “Nang Khaldea mite lama tai sim ding na hi hi,” ci-in a na man hi.
  </para>
  <para style="p">
    <verse number="14" style="v"/>Tua ciangin Jeremiah in zong, “Hi lo hi’ng; Khaldea mite’ lamah ka tai sim kei ding hi,” a ci hi. Ahih hangin Irijah in ama’ cihna ngai loin Jeremiah man a, kumpi uliante’ kiangah a paipih hi.
  </para>
  <para style="p">
    <verse number="15" style="v"/>Kumpi uliante zong Jeremiah tungah heh mahmah uh a, a sat khit uh ciangin thong ding a, a kizang sa, kumpi thuvanpipa Jonathan’ innah thong a kia sak uh hi.
  </para>
  <para style="p">
    <verse number="16" style="v"/>Jeremiah zong lei sung thong mial sungah ni tampi a om khit ciangin
  </para>
  <para style="p">
    <verse number="17" style="v"/>kumpipa Zedekiah in a samsak hi. Kumipa in zong a inn sungah samin, “Topa’ hong thugenna kam khat beek a om hiam?” ci-in a dong sim hi. Jeremiah in zong, “Om mah hi,” a cih khit ciangin, “Babilon kumpipa’ khut sungah nang hong kipia ding hi,” a ci hi.
  </para>
  <para style="p">
    <verse number="18" style="v"/>Tua ciangin Jeremiah in kumpipa Zedekiah’ kiangah, “Kei thong nong kiatsak nadingin nang tungah ahi zongin, na nasemte’ tung leh hih mite tungah ahi zongin bang khialhna hong bawl ka hi hiam?
  </para>
  <para style="p">
    <verse number="19" style="v"/>Nang’ kiang a, ‘Babilon kumpipa in nang leh hih gam hong sim lo ding hi,’ ci-a thu a hong genkhol, na kamsangte tu-in koiah om uh ahi hiam?
  </para>
  <para style="p">
    <verse number="20" style="v"/>Tu-in ka Topa kumpipa aw, ka thugen nong ngaih nadingin kong thuum hi. Kumpi thuvanpipa Jonathan’ innah nong puak kik nawn loh nadingin na mai nuai-ah kiniamkhiatna tawh kong thuum hi. Bang hang hiam cih leh nong puakkik leh tua lai-ah ka si taktak ding hi,” a ci hi.
  </para>
  <para style="p">
    <verse number="21" style="v"/>Tua ahih manin kumpipa Zedekiah in kumpi thonginn sungah a kiat zawk nading thu pia a, khua sunga anlum a bei matengin anlum sai panin ni simin anlum khat ta a piasak den hi. Tua ahih manin kumpipa’ thong sungah Jeremiah a om suak hi.
  </para>
  <chapter number="38" style="c"/>
  <para style="p">
    <verse number="1" style="v"/>Mattan’ tapa Shefatiah, Pashhur’ tapa Gedaliah, Shelemiah’ tapa Jehukal, leh Malkhiah’ tapa Pashhur-te in mi khempeuh’ tunga Jeremiah’ thugenna a za uh hi.
  </para>
  <para style="p">
    <verse number="2" style="v"/>Jeremiah in mite’ kiangah, “Topa in hong cih-inah, Hih khuapi sunga a om mi peuhmah namsau tawh ahi zongin, kial tawh ahi zongin, pulnatna tawh ahi zongin a si ding uh hi. Ahih hangin pusuak khia-in Khaldea mite a beel peuhmah a nungta ding a, a suakta liailiai ding uh hi.
  </para>
  <para style="p">
    <verse number="3" style="v"/>Topa in hong cih-inah, Babilon kumpipa’ khut sungah hih khuapi kipia taktak ding a, a kila ta ding hi,” a ci hi.
  </para>
  <para style="p">
    <verse number="4" style="v"/>Tua ciangin kumpipa’ uliante in kumpipa’ kiangah, “Hih mipa i thatlum ding hi. Bang hang hiam cih leh hih thute a gen manin hih khuapi sunga a om lai galkapte leh mi khempeuhte lungkia sakin thazaw sak hi. Hih mipa in i gam mite’ phattuam nading zong loin a gim ngah nading uh a zong zaw hi,” a ci uh hi.
  </para>
  <para style="p">
    <verse number="5" style="v"/>Kumpipa Zedekiah in, “En un, amah note’ khut sungah om hi, keimah in note kong kho thei kei hi,” a ci hi.
  </para>
  <para style="p">
    <verse number="6" style="v"/>Tua ciangin amaute in Jeremiah a man uh a, thong huang sunga om kumpipa’ tapa Malkhiah’ tuikhuk sungah khau tawh a khiasuk uh hi. Tuikhuk sungah tui om loin buan bek om a, Jeremiah buan sungah a tum hi.
  </para>
  <para style="p">
    <verse number="7" style="v"/>Kumpipa’ inn sunga na a sem kumpi ulian khat ahi Ethiopia mi Ebedmelek in tuikhuk sungah Jeremiah a kikhiat lam a za hi. Tua laitakin Benjamin Kongpi-ah kumpipa tu-in a om hi.
  </para>
  <para style="p">
    <verse number="8" style="v"/>Ebedmelek zong kumpi-inn panin hong paikhia a, kumpipa’ kiangah
  </para>
  <para style="p">
    <verse number="9" style="v"/>“Ka Topa kumpipa aw, hih mite in kamsangpa Jeremiah, tuikhuk sungah a khiatsuk uh a khial uh hi. Bang hang hiam cih leh khua sungah anlum om nawn lo ahih manin anngawlin a puk si ding hi,” a ci hi.
  </para>
  <para style="p">
    <verse number="10" style="v"/>Tua ciangin kumpipa in Ethiopia mipa Ebedmelek sawl a, “Hih lai panin mi thum tonpih in la, kamsangpa Jeremiah a sih ma-in tuikhuk sung pan va kaikhia un,” a ci hi.
  </para>
  <para style="p">
    <verse number="11" style="v"/>Tua ciangin Ebedmelek in zong a mite tonpih a, kumpipa’ innah pai-in van koihna sungah a lut khit uh ciangin tuikhuk sung pan Jeremiah khau tawh a kaihkhiat nading uh puansia sa leh puanlui pawlkhat a la uh hi.
  </para>
  <para style="p">
    <verse number="12" style="v"/>Tua ciangin Ethiopia mipa Ebedmelek in Jeremiah’ kiangah, “Na lenuai leh khau kikalah puansiate dap in,” ci-in a sawl hi. Jeremiah in zong tua bangin ahih hi.
  </para>
  <para style="p">
    <verse number="13" style="v"/>Tua ciangin amaute in tuikhuk sung panin khau tawh Jeremiah a kai khiato uh hi. Jeremiah zong thong huang sung mahah a om lai hi.
  </para>
  <para style="p">
    <verse number="14" style="v"/>Kumpipa Zedekiah in kamsangpa Jeremiah a vaikhak a, Topa’ biakinn lutna kongkhak tumna-ah a sam hi. Kumpipa in Jeremiah kiangah, “Thu khat kong dong ding hi: bangmah hong im kei in,” a ci hi.
  </para>
  <para style="p">
    <verse number="15" style="v"/>Jeremiah in zong Zedekiah’ kiangah, “Thuman bangin hong gen leng kei nong that taktak ding hi. Ka ngaihsutna hong pia leng lah nong mang nuam kei ding hi,” a ci hi.
  </para>
  <para style="p">
    <verse number="16" style="v"/>Tua ciangin kumpipa Zedekiah in Jeremiah’ kiangah, “Eite nuntakna a hong pia Topa a nuntak bangin kong si sak kei ding a, nang a hong that nuam hih mite’ khut sungah zong kong pia kei ding hi,” ci-in kiciamna a pia sim hi.
  </para>
  <para style="p">
    <verse number="17" style="v"/>Tua ciangin Jeremiah in Zedekiah kiangah, “Topa, a vanglian Pasian, Israel mite’ Pasian in hong gen-inah, Babilon kumpipa’ uliante na belh leh na nuntakna hong kihu ding a, hih khuapi in zong mei tawh hal tumna thuak loin nang leh na innkuanpihte na suakta ding uh hi.
  </para>
  <para style="p">
    <verse number="18" style="v"/>Ahih hangin Babilon kumpipa’ uliante na belh kei leh hih khuapi Khaldea mite’ khut sungah kipia ding a, amau in mei tawh hal-in amaute’ khut sung pan na suakta kei ding hi,” a ci hi.
  </para>
  <para style="p">
    <verse number="19" style="v"/>Kumpipa Zedekiah in Jeremiah kiangah, “Khaldea mite’ kianga a tai Judah mite ka kihta hi. Amaute’ khut sungah kei hong kipia leh amaute in kei hong bawlsia ding uh hi,” a ci hi.
  </para>
  <para style="p">
    <verse number="20" style="v"/>Jeremiah in, “Amaute kiangah nang hong kipia lo ding hi. Tu-a kong gen bangin Topa’ thu mang in. Tua hi leh nang adingin hoih ding a, na nuntakna hong kihu ding hi.
  </para>
  <para style="p">
    <verse number="21" style="v"/>Ahih hangin na lut nop kei leh, Topa in ka mangmuhna sungah hih bangin hong lak hi:
  </para>
  <para style="p">
    <verse number="22" style="v"/>En in, Judah kumpipa’ inn sunga a kinusia numei khempeuh Babilon kumpipa’ uliante kiangah kipaipih uh a, tua numeite in Zedekiah’ kiangah, ‘Na lawm muan’te in hong khem uh a, nang hong zo ta uh hi; na khe buan sungah tum ahih manin, hong nungngat ta uh hi,’ ci-in a gen uh hi.
  </para>
  <para style="p">
    <verse number="23" style="v"/>Na zite leh na tate khempeuh Khaldea mite kiangah kipaipih ding a, nangmahmah zong amaute’ khut sung panin na suakta kei ding hi. Babilon kumpipa in hong man ding a, hih khuapi mei tawh a kangtum ding hi,” a ci hi.
  </para>
  <para style="p">
    <verse number="24" style="v"/>Tua ciangin Zedekiah in Jeremiah’ kiangah, “Hih thute kuamah thei sak kei in. Tua hi leh na si kei ding hi.
  </para>
  <para style="p">
    <verse number="25" style="v"/>Ahih hangin kumpi uliante in nang kong hopih lam a zak khak uh a, nang’ kiangah hong pai-in hong hopih-in ‘kumpipa’ kianga na gen thute leh kumpipa in nang kianga hong gen thute hong gen in. Bangmah hong im kei lecin kong that kei ding uh hi,’ ci-a hong gen khak uh leh,
  </para>
  <para style="p">
    <verse number="26" style="v"/>amau’ kiangah, ‘Kumpipa in kei, Jonathan’ innah a si dingin hong puakkik nawn loh nadingin a thuum hi’ng’ ci in la, dawng in,” ci-in a gen hi.
  </para>
  <para style="p">
    <verse number="27" style="v"/>Kumpi ulian khempeuh Jeremiah’ kiangah hong pai takpi uh a, thu a dong uh hi. Amah’n zong kumpipa’ vaikhakna bangin a dawng kik hi. Tua ciangin amau a gen ding uh om nawn lo hi. Bang hang hiam cih leh kumpipa tawh a kihona a za sim kuamah a om kei uh hi.
  </para>
  <para style="p">
    <verse number="28" style="v"/>Tua hi a, Jerusalem khua a kilak ciang dong Jeremiah zong thong huang sung mahah a om lai hi.
  </para>
  <chapter number="39" style="c"/>
  <para style="p">
    <verse number="1" style="v"/>Judah gamah Zedekiah kumpi a suah zawh kum kua leh kha sawm a phak laitakin, Babilon kumpipa Nebukhadnezzar leh a galkap khempeuh Jerusalem khua sim dingin hong pai uh hi.
  </para>
  <para style="p">
    <verse number="2" style="v"/>Zedekiah a maan’ zawh kum sawm leh kum khat, a kha lina, a ni kua ni-in, kumpipa’ khuapi kulh a phulet uh hi.
  </para>
  <para style="p">
    <verse number="3" style="v"/>Jerusalem khua a kilak laitakin, Nergalsharezer, Samgarnebo, galkapmang Sarsekhim leh sakol galkap mang Nergalsharezer-te akipan Babilon kumpipa’ kumpi uliante khempeuh hong pai-in kongpi laita penah hong tu uh hi.
  </para>
  <para style="p">
    <verse number="4" style="v"/>Judah kumpipa Zedekiah leh galkap khempeuh in amaute a muh uh ciangin a tai sim uh hi. Zan laitakin kumpipa’ huan sung tawnin kulh tegel kikal-a kongpi kan tan-in khuapi sung pan a paikhia uh a, Arabah leizang lam a manawh uh hi.
  </para>
  <para style="p">
    <verse number="5" style="v"/>Ahih hangin Khaldea galkapte in a nung delh uh a, Jerikho leizangah Zedekiah a pha uh hi. A mat khit uh ciangin Hamath gam Riblah khua-ah, Babilon kumpipa Nebukhadnezzar’ kiangah a paipih uh a, amah in thukhenna a pia hi.
  </para>
  <para style="p">
    <verse number="6" style="v"/>Riblah khua-ah Babilon kumpipa in Zedekiah’ muh mahin a tapate thahlup sak a, Judah gam kumpi ulian khempeuh zong a thatlum hi.
  </para>
  <para style="p">
    <verse number="7" style="v"/>Zedekiah’ mittang a khelkhiat sak khit ciangin kol bulh a, Babilon-ah a ciahpih hi.
  </para>
  <para style="p">
    <verse number="8" style="v"/>Khadea mite in kumpipa’ inn leh midangte’ innte a hal uh a, Jerusalem khua kulhpi a susia uh hi.
  </para>
  <para style="p">
    <verse number="9" style="v"/>Tua ciangin kumpi cing galkap mangpa Nebuzaradan in khuapi sunga a kinusia lai mite tawh, ama kianga a tai mite tawh, a omlai mite tawh, Babilon-ah sal dingin a paipih hi.
  </para>
  <para style="p">
    <verse number="10" style="v"/>Kumpi cing galkap mangpa Nebuzaradan in bangmah a nei lo mizawng pawlkhat Judah gamah nusia-in leenggah huan leh lo a pia hi.
  </para>
  <para style="p">
    <verse number="11" style="v"/>Babilon kumpipa Nebukhadnezzar in Jeremiah’ thu tawh kisai-in kumpi cing galkap mangpa Nebuzaradan thu pia a,
  </para>
  <para style="p">
    <verse number="12" style="v"/>“Jeremiah la un. Limtak-in kem un la, bawlsia kei un. Ama’ deih bangbangin na gamta un,” a ci hi.
  </para>
  <para style="p">
    <verse number="13" style="v"/>Tua ciangin kumpi cing galkapmang Nebuzaradan tawh, galkap mang Nebushazban leh sakol galkap mang Nergalsharezer-te akipan Babilon kumpipa’ ulianpite khempeuh in
  </para>
  <para style="p">
    <verse number="14" style="v"/>thong huang sung panin Jeremiah a lakhia uh hi. Ahikam’ tapa ahi, Shafan’ tapa Gedeliah kiangah, inn a, a ciahpih dingin a ap uh hi. Tua ahih manin Jeremiah a mipihte’ lak mahah a teeng hi.
  </para>
  <para style="p">
    <verse number="15" style="v"/>Jeremiah thong huang sungah kikalh cipa a om laitak-in Topa in hopih a:
  </para>
  <para style="p">
    <verse number="16" style="v"/>“Ethiopia mi pa Ebedmelek’ kiangah pai in la, ‘A vanglian Topa, Israel mite’ Pasian in hong gen-inah: En in, Hih khuapi hoih nading hi lo, a siat nading ka gen sate ka tungsak ding a, tua ni a hong tun’ ciangin nangmah in zong na mu ding hi.
  </para>
  <para style="p">
    <verse number="17" style="v"/>Ahih hangin Topa in kong cih-inah, tua ni ciangin nang kong honkhia ding a, na kihtak mite’ khut sungah hong kipia kei ding hi.
  </para>
  <para style="p">
    <verse number="18" style="v"/>Bang hang hiam cih leh nang kong honkhia taktak ding a, namsau tawh thahna na thuak kei ding hi. Topa in kong cih-inah, kei hong muang na hih manin na nuntakna na suahtak liailiai ding hi, hong ci hi,’ ci-in va gen in,” a ci hi.
  </para>
  <chapter number="40" style="c"/>
  <para style="p">
    <verse number="1" style="v"/>Jeremiah kol kibulh-in Jerusalem khua leh Judah gam-a saltangte khempeuh tawh Babilon khua-ah a kipuak khit ciangin Ramah khua panin kumpi cing galkapmang Nebuzaradan in a khahkhia kik hi. Tua khit ciangin Topa in Jeremiah a hopih hi.
  </para>
  <para style="p">
    <verse number="2" style="v"/>Kumpi cing galkap mangpa in Jeremiah samkhia a, hopihin, “Topa na Pasian in hih mun siat nadingin thu gen khin zo hi.
  </para>
  <para style="p">
    <verse number="3" style="v"/>Ama’ gen mah bangin Topa in tu-in zong a hih khin zo hi. Note in Topa’ tungah mawhin a thu mang lo na hih manun, note’ tungah hih na hong tung ahi hi.
  </para>
  <para style="p">
    <verse number="4" style="v"/>Tu-in, en in, na khuta kibulh kolte, tu ni-in kong sutkhiat sak kong khah khia ta hi. Babilon khua-ah kei tawh pai ding hoih na sak leh hong pai in. Keimah in nang lim takin kong kem ding hi. Ahih hangin Babilon khua-ah kei tawh pai ding hoih nasak kei leh hong pai kei in. Gam khempeuh na mai-ah om a, na pai nopna peuhpeuh ah na pai thei hi,” a ci hi.
  </para>
  <para style="p">
    <verse number="5" style="v"/>Jeremiah a pai loh ciangin Nebuzaradan in, “Babilon kumpipa in Judah gam khuapite uk ding a, a koih, Ahikam’ tapa, Shafan’ tupa Gedaliah, kiangah paikik in. Amah tawh na mipihte lakah teeng in. Na teen’ nop kei leh lah na pai nopna peuhpeuh ah pai in,” a ci hi. Tua ciangin kumpi cing galkap mangpa in amah an leh letsong pia-in a paisak hi.
  </para>
  <para style="p">
    <verse number="6" style="v"/>Tua ciangin Jeremiah zong Ahikam’ tapa Gedaliah’ omna Mizpah khua-ah pai-in gam sunga a om lai a mipihte tawh a teeng khawm hi.
  </para>
  <para style="p">
    <verse number="7" style="v"/>Babilon kumpipa in Ahikam’ tapa Gedaliah, gam uk dingin koih a, Babilon khua-a sal dinga a kipaipih lo gam sunga mizawng pente ahi papi, nupi leh naupangte a en dinga a koihna thu gamsung khua neu-a om galkap mangte leh a galkapte un a zak uh ciangin
  </para>
  <para style="p">
    <verse number="8" style="v"/>Mizpah khua Gedaliah’ kiangah a pai uh hi. Nethaniah’ tapa Ishmael, Kareah’ tapa Johanan, Tanhumeth’ tapa Seraiah, Netofah khua Efai’ tate, Ma-akath mi Jezaniah leh a galkapte a pai uh hi.
  </para>
  <para style="p">
    <verse number="9" style="v"/>Ahikam’ tapa, Shafan’ tupa Gedaliah in zong amaute kiangah kiciam-in gen a, “Khaldea mite’ khut nuai-a na om ding uh kihta tuan kei un. Hih gam sung mah ah teeng un la, Babilon kumpipa’ na sepsak le uh cin, no tungah thusia bangmah om lo ding hi.
  </para>
  <para style="p">
    <verse number="10" style="v"/>Kei ka hih leh Mizpah khua mah ah ka teeng ding a, eite kianga hong pai ding Khaldea mite’ kiangah no’ taangin ka ding ding hi. No na hih uh leh leenggah zute, khuakhal ante leh sathaute khawm un la, na bel sung uhah koih un. Na laksa uh khua sung ciat mah ah na teeng un,” a ci hi.
  </para>
  <para style="p">
    <verse number="11" style="v"/>Tua mah bangin Moab gam, Ammon gam, Edom gam leh gamdang a, teeng Judah mi khempeuh in, Babilon kumpipa in Judah gamah mi pawlkhat om sak lai a, tuate a uk dingin Ahikam’ tapa, Shafan’ tupa Gedaliah koih hi, cih thu a za uh hi.
  </para>
  <para style="p">
    <verse number="12" style="v"/>Tua ciangin Judah mi khempeuh a kitheh thangna mun khempeuh panin Judah gamah hong ciahkik uh a, Mizpah khua Gedaliah’ kiangah hong pai uh hi. Lenggahzu leh khuakhal an tampi a kaikhawm uh hi.
  </para>
  <para style="p">
    <verse number="13" style="v"/>Tua ciangin Kareah’ tapa Johanan leh gamsung khua neu-a om galkap mangte khempeuh Mizpah khua Gedaliah’ kiangah hong pai uh a,
  </para>
  <para style="p">
    <verse number="14" style="v"/>“Ammon kumpipa Baalis in nang hong suam dingin Nethaniah’ tapa Ishmael a sawl lam na thei hiam?” ci-in a dong uh hi. Ahih hangin Ahikam’ tapa Gedaliah in amau’ gen a um kei hi.
  </para>
  <para style="p">
    <verse number="15" style="v"/>Tua ciangin Kareah’ tapa Johanan in Mizpah khua-a Gedaliah kiangah, “Nethaniah’ tapa Ishmael hong that sak in. Kuamah in hong thei lo ding uh hi. Nang hong kithat leh nang hong beel Judah mite kikhenthang ding a, Judah mi a om lai sun teng in zong bei lawh ding uh ahih manin bang hangin amah in nang hong that laizang ding ahi hiam?” ci-in a hopih sim hi.
  </para>
  <para style="p">
    <verse number="16" style="v"/>Ahih hangin Ahikam’ tapa Gedaliah in Kareah’ tapa Johanan kiangah, “Tua bangin hih kei in; bang hang hiam cih leh Ishmael’ thu na genna man lo hi,” a ci kik hi.
  </para>
  <chapter number="41" style="c"/>
  <para style="p">
    <verse number="1" style="v"/>Kha sagih kha hong tun’ ciangin Nethaniah’ tapa, Elishama’ tupa, kumpi nam leh kumpipa’ ulian pente khat ahi Ishmael, mi sawm tawh Mizpah khua Ahikam’ tapa Gedaliah’ kiangah hong pai uh hi. Mizpah khua-ah amaute in an a nek khawm laitak-un,
  </para>
  <para style="p">
    <verse number="2" style="v"/>Nethaniah’ tapa Ishmael leh tua mi sawmte in, Babilon kumpipa in gam uk ding a, a koih Ahikam’ tapa, Shafan’ tupa Gedaliah pen namsau tawh a sat uh a, a thatlum uh hi.
  </para>
  <para style="p">
    <verse number="3" style="v"/>Ishmael in Mizpah khua-a Gedaliah tawh a omkhawm Judah mi khempeuh leh tua laitaka a om Khaldea galkapte zong a that hi.
  </para>
  <para style="p">
    <verse number="4" style="v"/>Gedaliah a kisuam ni zing ciang kuama’ theih ma-in
  </para>
  <para style="p">
    <verse number="5" style="v"/>Shekhem, Shiloh leh Samaria khuate panin mi sawmgiat hong pai uh hi. Amaute in a khamul uh metin a puan uh bal kek-in, a pumpi uh a kikui gawp sa-in Topa’ biakinn ah an tawh biakna leh paknamtui tawh biakna a piak ding uh hong tawi khawm uh hi.
  </para>
  <para style="p">
    <verse number="6" style="v"/>Nethaniah’ tapa Ishmael zong Mizpah khua panin kap kawmin hong paikhia a, amau hong dawn tuah hi. Amau tawh a kimuh ciangin amah in “Ahikam’ tapa Gedaliah hong en dih un,” ci-in a sam hi.
  </para>
  <para style="p">
    <verse number="7" style="v"/>Khuapi sung a tun’ uh ciangin Nethaniah’ tapa Ishmael leh a mi sawmte in amaute a that uh a, a luang uh tuikhuk sung khatah a paai uh hi.
  </para>
  <para style="p">
    <verse number="8" style="v"/>Ahih hangin amaute’ lakah mi sawm in Ishmael’ kiangah, “Ko hong that kei in! Mangbuh, mangbuhham, sathau leh khuaizu ka seelsim uh lo lai-ah tampi a om hi,” a ci uh hi. Tua ahih manin amaute leh a lawmte a that kei uh hi.
  </para>
  <para style="p">
    <verse number="9" style="v"/>Ishmael in a thah sa misi luang khempeuh a paihna tuikhuk pen a gol khat hi a, kumpipa Asa in Israel kumpipa Baasha a gal nan’ nading a, a bawl ahi hi. Nethanniah’ tapa Ishamael in a thah sa mi si luangte tawh tua tuikhuk a dimsak hi.
  </para>
  <para style="p">
    <verse number="10" style="v"/>Tua ciangin kumpi cing galkapmang Nebuzaradan in, Ahikam’ tapa Gedaliah’ uk dinga a piak kumpipa’ tanute leh Mizpah khua-a a kinusia mite khempeuh-a kipan Mizpah khua-a a om lai mi vannuai khempeuh Nethaniah’ tapa Ishmael in a man a, Ammon gam lam zuanin a paikhiatpih hi.
  </para>
  <para style="p">
    <verse number="11" style="v"/>Ahih hangin Kareah’ tapa Johanan leh amah tawh a omkhawm galkapmang khempeuh in Nethaniah’ tapa Ishmael’ tatsiatna khempeuh a zak uh ciangin
  </para>
  <para style="p">
    <verse number="12" style="v"/>a galkap khempeuh uh tawh Nethaniah’ tapa Ishmael sim dingin a kuankhia uh hi. Gibeon tuikhuk pi a tun’ uh ciangin a pha uh hi.
  </para>
  <para style="p">
    <verse number="13" style="v"/>Ishmael’ mat mi khempeuh in Kareah’ tapa Johanan leh a hong tonpih galkap mangte khempeuh a muh uh ciangin a nuam uh hi.
  </para>
  <para style="p">
    <verse number="14" style="v"/>Tua ahih manin Mizpah khua pan-a Ishmael in manin a pai khiatpihte khempeuh hong kileh hei kikin Kareah’ tapa Johanan a bel uh hi.
  </para>
  <para style="p">
    <verse number="15" style="v"/>Ahih hangin Nethaniah’ tapa Ishmael leh mihing giat Johanan’ khut sung panin a suakta uh a, Ammon gamah a tai uh hi.
  </para>
  <para style="p">
    <verse number="16" style="v"/>Tua ciangin Kareah’ tapa Johanan leh a paipih galkap mangte khempeuh in, Nethaniah’ tapa Ishmael in Mizpah khua-ah Ahikam’ tapa Gedaliah a thah khit ciang manin a paikhiatpih galkapte, nupite, naupangte leh kumpi inn sung mangte akipan a om lai mite khempeuh Gibeon khua panin a ciahpih kik uh hi.
  </para>
  <para style="p">
    <verse number="17" style="v"/>Amaute Izipt gam zuan dingin a pai uh a, Bethlehem khua gei Khimham Khawlmun-ah a khawl uh hi.
  </para>
  <para style="p">
    <verse number="18" style="v"/>Bang hang hiam cih leh Khaldea mite a kihta uh hi. Babilon kumpipa in gam uk dinga a koih Ahikam’ tapa Gedaliah, Nethaniah’ tapa Ishmael in suamlum ahih manin a kihta uh ahi hi.
  </para>
  <chapter number="42" style="c"/>
  <para style="p">
    <verse number="1" style="v"/>Tua ciangin galkap mangte khempeuh, Kareah’ tapa Johanan, Hoshaiah’ tapa Azariah leh a neupen pan-a kipan a lianpen dongin mi khempeuh hong paipih uh a,
  </para>
  <para style="p">
    <verse number="2" style="v"/>kamsangpa Jeremiah’ kiangah, “Kong thuumna uh hong ngai in la, hih a hong kinusia teng adingin Topa na Pasian’ kiangah, thu hong ngetsak in. Bang hang hiam cih leh khat vei lai-in mi tampi ka hih uh hangin tu-in nong muh mah bangin, mi tawmno khat bek ka hi ta uh hi.
  </para>
  <para style="p">
    <verse number="3" style="v"/>Topa na Pasian in ka lam pai nading uh ahi zongin, ka nasep nading uh ahi zongin a hong lah nadingin thu hong ngetsak in,” a ci uh hi.
  </para>
  <para style="p">
    <verse number="4" style="v"/>Kamsangpa Jeremiah in zong amaute’ kiangah, “Nong genna-uh ka thei khin zo hi. En un, Topa na Pasian uh’ kiangah nong ngetna bangun thu ka ngen ding a, Topa’ hong dawn’ kikna bangbang ka hong gen ding hi. Bangmah kong im kei ding hi,” a ci hi.
  </para>
  <para style="p">
    <verse number="5" style="v"/>Tua ciangin amaute in Jeremiah kiangah, “Topa na Pasian in kote’ ading-a nang’ tunga a hong gen bangbang ka zuih kei tak mah uh leh Topa in man takin thei ta hen.
  </para>
  <para style="p">
    <verse number="6" style="v"/>Nang kong sawlna uh Topa i Pasian’ hong gen bangbang hoih taleh sia taleh ka mang ding uh hi. Bang hang hiam cih leh Topa i Pasian’ thu mang leng, ei’ adingin na hong hoih ding hi,’ a ci uh hi.
  </para>
  <para style="p">
    <verse number="7" style="v"/>Tua zawh ni sawm khit ciangin Topa in Jeremiah a hopih hi.
  </para>
  <para style="p">
    <verse number="8" style="v"/>Tua ciangin amah in Kareah’ tapa Johanan, amah tawh a omkhawm galkap mangte khempeuh leh a neupen pan-a kipan a lianpen dongin mi khempeuh a sam a,
  </para>
  <para style="p">
    <verse number="9" style="v"/>amaute kiangah, “Na deihna uh kong thuumsak nadinga nong sawlna uh Topa, Israel mite’ Pasian in a hong gen-inah:
  </para>
  <para style="p">
    <verse number="10" style="v"/>Hih gamah note na om suak uh leh note kong lam ding a, kong phel kei ding hi. Kong phut ding a, kong botkhia kei ding hi. Bang hang hiam cih leh note’ tungah siatna kong tun’ sak manin ka dah hi.
  </para>
  <para style="p">
    <verse number="11" style="v"/>Na kihtak uh Babilon kumpipa kihta nawn kei un. Topa in kong cih-inah, lau nawn kei un. Bang hang hiam cih leh amah’ khut sung pana hong honkhia ding leh hong lakhia dingin keimah in kong ompih hi.
  </para>
  <para style="p">
    <verse number="12" style="v"/>Amah in note hong hehpih-in na gam mah uhah na teen’ suak theih nadingun keimah in note kong hehpih ding hi.
  </para>
  <para style="p">
    <verse number="13" style="v"/>Ahih hangin note in, Topa na Pasian uh’ thu mang loin, ‘Hih gam sungah ka teeng nawn kei ding uh hi.
  </para>
  <para style="p">
    <verse number="14" style="v"/>Gal om lohna, peengkul kitum lohna, an duh gilkial lohna Izipt gamah pai-in tua laiah ka teeng ding uh hi,’ na cih uh leh
  </para>
  <para style="p">
    <verse number="15" style="v"/>Judah mi a om laite aw, Topa’ kammal ngai un. A vanglian Topa, Israel mite’ Pasian in kong cih-inah: Izipt gam-a teeng dingin na pai teitei uh a, na teen’ teitei uh leh
  </para>
  <para style="p">
    <verse number="16" style="v"/>na kihtaktak uh namsau in Izipt gamah note hong that veve ding a, na kihtaktak uh kialpi in zong Izipt gamah note hong nung delh veve-in tua lai munah na si veve ding uh hi.
  </para>
  <para style="p">
    <verse number="17" style="v"/>Izipt gamah pai-in a teeng khempeuh namsau tawh ahi zongin, kialpi tawh ahi zongin, pul natna tawh ahi zongin a si ding uh hi. Amaute’ tunga ka tun’sak ding gimna panin kuamah a suakta kei ding hi.
  </para>
  <para style="p">
    <verse number="18" style="v"/>“Bang hang hiam na cih uh leh a vanglian Topa, Israel mite’ Pasian in kong cih-inah: Jerusalem khua-a teeng mite’ tungah ka hehna leh ka thangpaihna a kibuak mah bangin Izipt gam na pai uh leh note tungah ka hehna hong kibua ding hi. Mite in note hong lipkhap ding a, kihaamsiatna-in hong zangin hong zahko ding uh hi. Note in hih mun na mu kik nawn kei ding uh hi, ci-in a gen hi,” a ci hi.
  </para>
  <para style="p">
    <verse number="19" style="v"/>Tua ciangin Jeremiah in Judah gama a om lai sunte kiangah, “Topa in note’ kiangah, Izipt gamah pai kei un, hong ci hi. Tu ni-in note kong hilh kholhnate tel takin thei un.
  </para>
  <para style="p">
    <verse number="20" style="v"/>Na sih nadingun lam na pial khin uh hi. Bang hang hiam cih leh Topa na Pasian uh’ kiangah, kei nong paisak uh a, ‘Ko adingin Topa i Pasian kiangah thu hong ngetsak in. Topa i Pasian in a hong gen peuhpeuh ko kiangah hong gen in. Ko zong ka mang ding uh hi,’ nong ci uh hi.
  </para>
  <para style="p">
    <verse number="21" style="v"/>Topa na Pasian un note’ kianga gen ding a, hong sawl teng tu ni-in kong gen khin zo hi. Ahih hangin note in khat beek na mang kei uh hi.
  </para>
  <para style="p">
    <verse number="22" style="v"/>Tua ahih manin na teen’ nopna mun uhah namsau tawh thahna, gilkialna leh pulnatna tawh sihna na thuak ding uh hi, ci-in tu-in tel takpi-in thei ta un,” a ci hi.
  </para>
  <chapter number="43" style="c"/>
  <para style="p">
    <verse number="1" style="v"/>Topa Pasian in mi khempeuh kiangah gen ding a, a sawl hih thu teng Jeremiah in a gen khit ciangin
  </para>
  <para style="p">
    <verse number="2" style="v"/>Hoshaiah’ tapa Azariah leh Kareah’ tapa Johanan-a kipan mi gilo dangte khempeuh in Jeremiah kiangah, “Nang in zuau na phuak hi. Topa i Pasian in, ‘Izipt gamah a teeng dingin pai kei un,’ ci-a gen dingin nang hong sawl lo hi.
  </para>
  <para style="p">
    <verse number="3" style="v"/>Neriah’ tapa Baruk in Khaldea mite’ khut sungah kote hong pia nuam-in hong kithah nading ahih kei leh Babilon-ah sal tang dinga hong kilak theih nading deih ahih manin ko a hong langpang dingin nang hong zang ahi zaw hi,” a ci uh hi.
  </para>
  <para style="p">
    <verse number="4" style="v"/>Tua ahih manin Kareah’ tapa Johanan leh galkap mangte khempeuh-a kipan mi khempeuh in Judah gama om suak nading Topa’ thugenna a mang kei uh hi.
  </para>
  <para style="p">
    <verse number="5" style="v"/>Tua ciangin Kareah’ tapa Johanan leh galkap mangte khempeuh in, a kihawl khiatna uh gam khempeuh panin a hong ciahkik Judah mi a om lai sun teng Izipt gamah a paipih uh hi.
  </para>
  <para style="p">
    <verse number="6" style="v"/>Papi, nupi, naupang, kumpipa’ tanute-a kipan kumpi cing galkap mang Nebuzaradan in Ahikam’ tapa, Shafan’ tupa ahi Gedaliah’ kep dinga a nusiat mi khempeuh a paipih uh hi. Kamsangpa Jeremiah leh Neriah’ tapa Baruk zong a kipaipih hi.
  </para>
  <para style="p">
    <verse number="7" style="v"/>Amaute in Topa’ thu mang lo uh a, Izipt gamah pai-in Tahpanhes khua a tung uh hi.
  </para>
  <para style="p">
    <verse number="8" style="v"/>Tua ciangin Tahpanhes khua-ah Topa in Jeremiah hopih a:
  </para>
  <para style="p">
    <verse number="9" style="v"/>“Suangtum gol pawlkhat la in la, Tahpanhes khua Faro kumpi inn lutna suangphah nuaiah phum in. Na phum lam Judah mite khempeuh kimusak in.
  </para>
  <para style="p">
    <verse number="10" style="v"/>Tua ciangin amaute kiangah, “A vanglian Topa, Israel mite’ Pasian in hong gen-inah: En un, Keimah in ka nasempa ahi Babilon kumpipa Nebukhadnezzar ka la ding a, hih ka suang phumte’ tungah ama’ kumpi tokhom a phut ding a, tuate tungah a kumpi puanbuk a lam ding hi.
  </para>
  <para style="p">
    <verse number="11" style="v"/>Amah hong pai-in Izipt gam hong simgawp ding a, pulnatna tawh a si ding mite pulnatna tawh si-in, sal-a mat dingte sal-in kiman-in, namsau-a si ding mite namsau tawh kithat ding uh hi.
  </para>
  <para style="p">
    <verse number="12" style="v"/>Izipt pasiante a kibiakna biakinnte a hal ding a, a pasiante uh hal-in a puakhia ding hi. Tuucingte in a puan uh tung-a khahte paai khia-a a sian’sak uh bangin amah in Izipt gam a siangsak ding a, tua khit ciangin ngaihmuang tak-in a ciahkik ding hi.
  </para>
  <para style="p">
    <verse number="13" style="v"/>Amah in Izipt gam Heliopolis khua-a mualsuangte a susia ding a, Izipt pasiante kibiakna biakinnte mei tawh a halsak ding hi, a ci hi,’ ci-in va gen in,” a ci hi.
  </para>
  <chapter number="44" style="c"/>
  <para style="p">
    <verse number="1" style="v"/>Izipt gam Migdel khua, Tahpanhes khua, Memfis khua leh leitaw lamah a teeng Judah mite tawh kisai-in Topa in Jeremiah hopih a,
  </para>
  <para style="p">
    <verse number="2" style="v"/>“A vanglian Topa, Israel mite’ Pasian in kong gen-inah: Note in Jerusalem khua leh Judah gam khuapi khempeuh tungah ka tun’sak gimna na mu zo uh hi. En un, tu ni-in tua khuate a siasa mahin om lai-a kuamah teeng lo hi.
  </para>
  <para style="p">
    <verse number="3" style="v"/>Bang hang hiam cih leh amaute in ka heh nadingin gitlohna bawl uh a, amaute-a kipan note leh na pute na pate un a theih ngei loh uh pasiante’ na semin paknamtui hal-in a bia uh hi.
  </para>
  <para style="p">
    <verse number="4" style="v"/>Ahih hangin note kiangah ka nasem kamsangte khempeuh kong sawl a, ‘Ka muhdah hih a kihhuai na na hih nawn kei un,’ ci-in kong gensak tawntung hi.
  </para>
  <para style="p">
    <verse number="5" style="v"/>Ahih hangin amaute in ka thu hong ngai loin a bil uh hong dawh lo uh a, a gitlohna uh panin kihei loin, pasian dangte’ kiangah paknamtui hal veve uh hi.
  </para>
  <para style="p">
    <verse number="6" style="v"/>Tua ahih manin Judah gam khuapite’ sung leh Jerusalem khua kongzing lakah ka hehna leh ka thangpaihna ka bua-a ka kuangsak hi. Tu ni-a na muh uh bangin tuate kisia-in gamlak suak khin ta hi.
  </para>
  <para style="p">
    <verse number="7" style="v"/>Tu-in a vanglian Topa Pasian, Israel mite’ Pasian in kong gen-inah: Bang hangin’ note in hih bangin note’ siat nadingin mawhna lianpi bawl na hi uh hiam? Judah gam sungah papi, nupi, naupang leh naungek-a kipan a nungta lai kuamah om nawn kei hen, cih na deihna uh ahi hiam?
  </para>
  <para style="p">
    <verse number="8" style="v"/>Note in si-in, leitunga minam dang khempeuhte in kihaamsiatna-a hong zat ding uh leh a hong simmawh nadingun bang hangin na khut uh tawh milim bawl-in na teen’ nadingun na zuat uh Izipt gamah pasian dangte’ kiangah paknamtui hal-in kei hong hehsak na hi uh hiam?
  </para>
  <para style="p">
    <verse number="9" style="v"/>Judah gam leh Jerusalem khua kongzing laka na pute na pate uh’ gitlohna, Judah kumpite’ gitlohna, a zite uh’ gitlohna, note mahmah’ gitlohna leh na zite uh’ gitlohnate mangngilh khin na hi uh hiam?
  </para>
  <para style="p">
    <verse number="10" style="v"/>Amaute in tuni ciang dong kiniamkhiat lo uh a, hong zaktak loin, note leh na pute na pate kianga kong piak ka thukhamte leh ka ngeinate na zui kei uh hi.
  </para>
  <para style="p">
    <verse number="11" style="v"/>“Tua ahih manin a vanglian Topa, Israel mite’ Pasian in kong gen-inah: En un, note susia dingin na langkhat uhah kei ka ding ding a, Judah gam khempeuh ka susia ding hi.
  </para>
  <para style="p">
    <verse number="12" style="v"/>Izipt gama teeng ding a, lungsim a khensat khin Judah mi a om laite, a vekpi-un ka si sak khin ding hi. Izipt gamah namsau tawh kithat sakin kial tawh ka puksisak ding hi. A neu penpen-a kipan a golpen dongin namsau leh kialpi tawh a si ding uh a, mite’ lipkhap, mite in kihaamsiatna-in a zat leh, mite’ simmawh ka suaksak ding hi.
  </para>
  <para style="p">
    <verse number="13" style="v"/>Jerusalem khua ka siatsak bangin Izipt gama teeng mite namsau tawh, kialpi tawh, pulnatna tawh sihna ka thuaksak ding a,
  </para>
  <para style="p">
    <verse number="14" style="v"/>Izipt gamah pai-a a teeng Judah mi a om laite in a zuatkik nop uh ahi Judah gamah ciahkik thei nawn loin khat beek suakta loin, zong a nungta suak kei ding uh hi. Galtai pawl khat longal khat beek a suakta kei ding uh hi,” a ci hi.
  </para>
  <para style="p">
    <verse number="15" style="v"/>Tua ciangin a zite un pasian dangte kiangah paknamtui a hal lam a thei papi khempeuh leh tua lai-a ding nupi khempeuh-a kipan Izipt gam leitaw lama teeng mi khempeuh, a vekpi-in mi tampi tak in Jeremiah’ kiangah:
  </para>
  <para style="p">
    <verse number="16" style="v"/>“Topa’ min a, nong gen thute kong mang kei ding uh hi.
  </para>
  <para style="p">
    <verse number="17" style="v"/>Ahih hangin ka ciamsa uh bangin kote, ka pute ka pate, ka kumpite uh leh kumpi uliante in Judah gam khuapite leh Jerusalem khua kongzing lakah ka hih ngei uh bangin vantung kumpinu kiangah paknamtui hal-in tuidawn biakna ka hih zaw ding uh hi. Bang hang hiam cih leh ka tuacih uh ciangin an tampi ka nei uh a, hau-in gimna zong ka thuak kei uh hi.
  </para>
  <para style="p">
    <verse number="18" style="v"/>Ahih hangin vantung kumpinu kiangah paknamtui halna leh tuidawn biakna ka hih nawn loh uh-a kipan bangmah ka nei nawn kei uh a, namsau leh kial in hong thatlum zawsop hi,” a ci uh hi.
  </para>
  <para style="p">
    <verse number="19" style="v"/>Nupite in zong, “Vantung kumpinu’ tungah ama’ lim a suun dingin moh bawl-in paknamtui halna leh tui dawn biakna ka bawl uh ciangin ka pasalte uh’ thukim loh pi-a bawl ka hi zenzen uh hiam?” a ci uh hi.
  </para>
  <para style="p">
    <verse number="20" style="v"/>Tua ciangin Jeremiah in tua bang a, a dawng kik papi, nupi-a kipan mi khempeuh kiangah,
  </para>
  <para style="p">
    <verse number="21" style="v"/>“Judah gam khuapite leh Jerusalem khua kongzing lakah note, na pute na pate uh, na kumpite uh leh kumpi uliante akipan gamsung mi khempeuh in paknamtui halna na bawl uh ciangin Topa in tua pen a phawk lo sa na hi uh hiam? A ngaihsun lo sa na hi uh hiam?
  </para>
  <para style="p">
    <verse number="22" style="v"/>Topa in na hoihlohnate uh leh na bawl uh kihhuainate hangin no hong thuak zo nawn lo hi. Tua ahih manin tuni mahmah-in zong na gam uh gamlak suak khin a, mite’ kihaamsiatna suakin kuamah teeng nawn lo hi.
  </para>
  <para style="p">
    <verse number="23" style="v"/>Note in paknamtui halin Topa tungah mawh tham loin, Topa’ thu mang loin ama’ thukhamte, a ngeinate leh a hong thupiakte zui lo na hih manun tuni mahin zong hih gimna note tungah hong tung ahi hi,” a ci hi.
  </para>
  <para style="p">
    <verse number="24" style="v"/>Jeremiah in mi khempeuhte’ kiang leh nupi khempeuhte kiangah a gen laina-ah, “Topa’ kammal ngai dih un, no Izipt gama om Judah mite khempeuh aw,
  </para>
  <para style="p">
    <verse number="25" style="v"/>a vanglian Topa, Israel mite’ Pasian in hong gen-inah: note leh na zite un na khut bek uh tawh na sep uh hi loin na kam mahmah uh tawh, ‘Vantung kumpinu tungah paknamtui hal ding leh tui dawn biakna piak dinga ka kiciamna sa uh bangin ka sem taktak ding uh hi,’ ci-in na gen khin zo uh hi. Tua ahih leh na kiciamna uh kip sak ta un la, na kiciamna uh bangin sem dih ve un!
  </para>
  <para style="p">
    <verse number="26" style="v"/>Ahih hangin Topa’ thugenna hong ngai un, no Izipt gama om Judah mite aw; en un, Topa in kong cih-inah, Izipt gama om Judah mi khat beek in, ‘Topa a nuntak bangin,’ ci-in ka min zangin a kiciam nawn loh nadingun ka min lianpi tawh ka kiciam khin zo hi.
  </para>
  <para style="p">
    <verse number="27" style="v"/>En un, keimah in amaute tungah hoihna tung loin siatna a tun’ nadingin ka bawl ding hi. Izipt gam-a om Judah mite khempeuh namsau leh kialpi tawh a si ding uh a, khat beek a suakta kei ding uh hi.
  </para>
  <para style="p">
    <verse number="28" style="v"/>Namsau tawh thahna a thuak kha lo, mi tawmkhate in Izipt gam panin Judah gama teeng dingin a pai a nungta lai sunte in kei’ kammal leh amau’ kammal koi zaw, a manin tung cih a thei ding uh hi.
  </para>
  <para style="p">
    <verse number="29" style="v"/>Note’ siat nading ka gen sa thute a hong tung takpi ding ahihna thu na theih nadingun Topa in kong cih-inah, hih lim note kong pia ding a, hih munah kong thuaksak ding hi:
  </para>
  <para style="p">
    <verse number="30" style="v"/>Topa in kong gen-inah, En un, Judah kumpipa Zedekiah, a galpa ahi amah a that nuam Babilon kumpipa Nebukhadnezzar’ khut sungah ka piak mah bangin Izipt kumpipa Faro Hofra, a galte’ khut sung, amah a that nuam mite’ khut sungah ka pia ding hi,’ hong ci hi,” a ci hi.
  </para>
  <chapter number="45" style="c"/>
  <para style="p">
    <verse number="1" style="v"/>Josiah’ tapa Jehoiakim, Judah gamah kumpi a suah zawh kum li a cin’ ciangin Neriah’ tapa Baruk in kamsangpa Jeremiah’ gen bangbang laibu khat sungah a gelh hi. Tua ciangin Jeremiah in Baruk kiangah:
  </para>
  <para style="p">
    <verse number="2" style="v"/>“Baruk aw, Topa, Israel mite’ Pasian in nang hong hopih hi.
  </para>
  <para style="p">
    <verse number="3" style="v"/>Nangmah in, ‘Gimna ka thuak hi! Bang hang hiam cih leh Topa in ka dahna leh ka natna hong behlap hi. Ka tautauna-in ka gim khin zo a, ka tawlnga thei kei hi,’ na ci hi.
  </para>
  <para style="p">
    <verse number="4" style="v"/>Topa in nang’ tungah hih bang a gen dingin hong sawl hi: En in, keimah in ka lam sate ka phel kik a, ka phuh sate ka bot khia kik hi. Keimah in leitung buppi tua bangin ka hih ding hi.
  </para>
  <para style="p">
    <verse number="5" style="v"/>Tua panin nang a peng thei tuam dingin kingaihsun na hi hiam? Tua bangin kingaihsun kei in; bang hang hiam cih leh, en in, Topa in kong cih-inah, mi khempeuh’ tungah gimna ka tung sak ding hi. Ahih hangin nang pen na paina mun khempeuh ah kong suakta sak liailiai ding hi,” a ci hi.
  </para>
  <chapter number="46" style="c"/>
  <para style="p">
    <verse number="1" style="v"/>Gamdangte’ thu tawh kisai-in Topa in Jeremiah hopih hi.
  </para>
  <para style="p">
    <verse number="2" style="v"/>Josiah’ tapa Jehoiakim, Judah gamah kumpi a suah zawh kum li a phak hunin Babilon kumpipa Nebukhadnezzar in Eufrates gun gei Karkhemish khua-ah Izipt kumpipa Faro Neko simin a zo hi. Izipt kumpipa’ galkapte tawh kisai-in hih bangin a hopih hi:
  </para>
  <para style="p">
    <verse number="3" style="v"/>“Na lumte uh la un la, galsim dingin kuankhia un!
  </para>
  <para style="p">
    <verse number="4" style="v"/>Sakol vante vawh un la, tuang ta un, sakol galkapte aw. Na sik lukhute uh khu un la, na teipite uh tat hiam-in, na sik puante uh silh un.
  </para>
  <para style="p">
    <verse number="5" style="v"/>A bangci mawk a hia? Amaute lungmangin lah a nungkik ta uh-a! A galkapte uh kileh hawl a, lau-in taikek mang mawk uh hi. Kinunglehhei kik lo uh hi, mun khempeuh ah launa vive! Topa in a ci hi.
  </para>
  <para style="p">
    <verse number="6" style="v"/>A manlang pente zong paikhia thei tuan lo uh a, galkapte zong suakta lo uh hi. Leilu lam Eufrates gun geiah, hoi-in a tuk uh hi.
  </para>
  <para style="p">
    <verse number="7" style="v"/>“Nail gunpi bangin hong khang a, guntui khang a bang kua ahi hiam?
  </para>
  <para style="p">
    <verse number="8" style="v"/>Nail gunpi bangin Izipt gam hong khang a, guntui khang hong bang hi. Amah in, kei ka khang ding a, leitung khempeuh ka tuam ding hi. Khuapite leh a sunga teeng mite ka susia ding hi, a ci hi.
  </para>
  <para style="p">
    <verse number="9" style="v"/>Sakolte aw, mai nawt un, sakol leengte aw, hat un! Lum tawi Ethiopia mite leh Put mite aw, thal tawisiam Lud mite aw, na galkapte uh kuan sak un.
  </para>
  <para style="p">
    <verse number="10" style="v"/>Bang hang hiam cih leh tu ni-in a vanglian Topa Pasian’ ni hi a, phu a lak kik ni, a galte a thuhkik ni ahi hi. Namsau in amaute that ding a, a kham mateng a si uh a dawn ding hi. Bang hang hiam cih leh a vanglian Topa Pasian in, Eufrates gun gei leilu lamah amaute biakna piakna-in a nei hi.
  </para>
  <para style="p">
    <verse number="11" style="v"/>Gilead gamah pai un la, damna zatui va la un, Izipt-te’ nungakte aw! Zatui tampi na zat khit uh hangin, damna na ngah kei uh hi.
  </para>
  <para style="p">
    <verse number="12" style="v"/>Gamdangte in na zum huaina uh hong za khin uh a, leitung bup-ah na kahna aw uh kiza hi. Na galkapte uh khat leh khat kiphu kha-in, a nihun a pukkhawm uh hi,” a ci hi,
  </para>
  <para style="p">
    <verse number="13" style="v"/>Izipt gam sim dingin Babilon kumpipa Nebukhadnezzar’ hong paina tawh kisai-in Topa in kamsangpa Jeremiah hih bangin a hopih hi:
  </para>
  <para style="p">
    <verse number="14" style="v"/>“Izipt gam leh Migdol khua-ah va gen un; Memfis khua leh Tahpanhes khua-ah va tangko un: ‘Kigalging sa leh kithawi sa-in om un, bang hang hiam cih leh namsau-in note hong kithat khin ding hi,’ va ci un.
  </para>
  <para style="p">
    <verse number="15" style="v"/>Bang hangin na bawngtal pasian uh Apis guallel-in taimang ahi hiam? Topa in amah a vattuk hang ahi hi.
  </para>
  <para style="p">
    <verse number="16" style="v"/>Na mi uh tampi tak hoi-in a tuk uh a, amaute in khat leh khat kiangah, ‘Kithawi dih un, i mipihte kiangah, i suahna gamah va paikik ni; tua hi leh hih namsau tawh kithahna pan i suakta ding hi,’ a kici uh hi.
  </para>
  <para style="p">
    <verse number="17" style="v"/>Izipt kumpipa Faro, min thak khat pia un la, ‘Kam si bek-a hun mawk beisakpa’ ci un.
  </para>
  <para style="p">
    <verse number="18" style="v"/>“A vanglian Topa keimah in Kumpipa ka hi hi. Taber mual in mual khempeuh sangin sang zaw-in Karmel mual in tuipi tungah sangpi-in a dawktoh bangin, no hong simpa’ thahatna a lian mahmah ding hi.
  </para>
  <para style="p">
    <verse number="19" style="v"/>Sal-a hong kipaipih ciang ading na puanlomte uh, zial khol un, no Izipt gama teengte aw! Bang hang hiam cih leh Memfis khua in gamlak suak ding a, kisia-in kuamah teeng lo ding hi.
  </para>
  <para style="p">
    <verse number="20" style="v"/>“Izipt gam in bawngla hoih mahmah tawh kibang hi. Leilu lam panin hong leeng cippi in amah a pet hi.
  </para>
  <para style="p">
    <verse number="21" style="v"/>A galkap cialte nangawn amau lakah bawngno dawng hat lote a bang lel uh hi. Pangin do tentan lo uh a, nungkikin a tai kek uh hi. Bang hang hiam cih leh amau’ kisiat ding ni, amau’ daan thuak ding ni hong tung zo hi.
  </para>
  <para style="p">
    <verse number="22" style="v"/>“A galte in do dingin hong kuan uh ahih manin Izipt mite in gul tai bangin zut khat a kisuah uh hi. A galte in sing phuk ding bangin, hei tawh hong kuan uh hi.
  </para>
  <para style="p">
    <verse number="23" style="v"/>Gam pha lua-in a kiphut zawh loh hangin a galte un a singte uh a phukmai sak teitei ding uh hi, Topa in a ci hi. Bang hang hiam cih leh amaute kauphe sangin tamzaw uh a, sim zawh loh zahin tam uh hi.
  </para>
  <para style="p">
    <verse number="24" style="v"/>Izipt-te’ nungakte a maizum ding uh hi, Leilu lam pana hong pai mite’ khut sungah, amaute a kipia ding hi,” a ci hi.
  </para>
  <para style="p">
    <verse number="25" style="v"/>A vanglian Topa, Israel mite’ Pasian in: “En un, Keimah in Thebes khua-a Amon pasian leh Faro kumpipa-a kipan Izipt gam, a pasiante uh leh a kumpite uh, Faro kumpipa leh amah a muang mi khempeuh tungah daan ka tat ding hi.
  </para>
  <para style="p">
    <verse number="26" style="v"/>Amaute a that nuam Babilon kumpipa Nebukhadnezzar leh a uliante’ khut sungah amaute ka pia ding hi. Tua khit ciangin Topa in kong cih-inah, nidang lai bangin Izipt gamah mi a teeng kik ding hi.
  </para>
  <para style="p">
    <verse number="27" style="v"/>“Ahih hangin lau kei un, ka nasempa Jakob’ suante aw; patau kei un, Israel mite aw, Bang hang hiam cih leh gamlapi panin no kong honkhia ding a, na suan na khakte uh saltan’na gam panin kong honkhia ding hi. Jakob’ suante hong ciahkik ding uh a, nuam takin a teeng ding uh hi. Kuamah in amaute a lausak nawn kei ding hi.
  </para>
  <para style="p">
    <verse number="28" style="v"/>Topa in kong cih-inah, ka nasem pa Jakob’ suante aw, lau kei un. Bang hang hiam cih leh note kong ompih hi. Note kong thehthangna gamte khempeuh ka susia khin ding a, ahih bangin note kong susia khin kei ding hi. A kilawm zahin kong thuhilh ding a, daantat loin kong mawk nusiat kei ding hi,” a ci hi.
  </para>
  <chapter number="47" style="c"/>
  <para style="p">
    <verse number="1" style="v"/>Faro kumpipa in Gaza khua a sim ma-in Filistia mite tawh kisai-in Topa in kamsangpa Jeremiah a hopih hi.
  </para>
  <para style="p">
    <verse number="2" style="v"/>Topa in a cih-inah: “En un, leilu gam panin tui hong khang a, a let khia-in hong luang ding hi. Gamsung leh gam sunga om khempeuh hong tum ding a, khuapi leh khuapi sunga teeng khempeuh hong tum ding hi. Mite kiko-in, gam sunga om mite khempeuh a kap ding uh hi.
  </para>
  <para style="p">
    <verse number="3" style="v"/>Sakol khe gingte za-in, sakol leeng gingte leh a pei kigawi gingte a zak uh ciangin, pate in a khut uh zaw lua ta ahih manin a tate uh a don zo nawn kei uh hi.
  </para>
  <para style="p">
    <verse number="4" style="v"/>Filistia mite khempeuh kisia-in, Tai-ar leh Sidon pana huhnate khaktan-in, suksiat ni ding hong tung ta hi. Bang hang hiam cih leh Topa in Filistia mite leh Kaftor tuipi gei-a a om laite ka susia ding hi.
  </para>
  <para style="p">
    <verse number="5" style="v"/>Gaza khua-te maizum ta uh a, Ashkelon khua kisia ta hi. Aw, no Anakim mi a om laite aw, bang tan no leh no kisuliam ding na hi uh hiam?
  </para>
  <para style="p">
    <verse number="6" style="v"/>Note in, ‘Aa, Topa’ namsau aw, Tawlnga nai lo ding na hi hiam? Na paai sungah lut kik in la, taang loin khawl dide in,’ na ci uh hi.
  </para>
  <para style="p">
    <verse number="7" style="v"/>Topa in ka sawl nak leh bangci-in khawl dide thei ding ahi hiam? Ashkelon khua leh tuipi gei teng sim dingin ka sawlsa ahi hi,” a ci hi.
  </para>
  <chapter number="48" style="c"/>
  <para style="p">
    <verse number="1" style="v"/>Moab gam tawh kisai-in a vanglian Topa, Israel mite’ Pasian in a gen-inah: “Nebo mite in gimna a thuak ding uh hi, bang hang hiam cih leh a gam uh a kisia ding hi. Kiriathaim khua kila khin zo a, a kulhpite uh cim khin hi. A mite in maizumna thuak uh a,
  </para>
  <para style="p">
    <verse number="2" style="v"/>Moab gam minthan’na bei ta hi. Heshbon khua-ah a galte un a sim nading uh a vaihawm uh a, ‘Hong pai un, Moab gam i beimang sak ding hi,’ a ci uh hi. Madmen khua aw, nang zong na gamdai ta ding hi. Namsau in nang hong nungdelh ding hi.
  </para>
  <para style="p">
    <verse number="3" style="v"/>“Ngai dih un! Horonain khua-ah mi kiko veh! ‘Ngongtatna leh siatna lianpi!’ ci uh hi.
  </para>
  <para style="p">
    <verse number="4" style="v"/>Moab gam kisusia khin ta a, a kahna aw uh Zoar khua dongin kiza hi.
  </para>
  <para style="p">
    <verse number="5" style="v"/>Luhith mual kahtohna lampi-ah, a pai kawm-un a kap uh hi. Horonain khua-ah a tuahsuk laitakun khuapi sia-a a kikona aw uh a za uh hi.
  </para>
  <para style="p">
    <verse number="6" style="v"/>‘Tai un! Na suahtak nadingun tai un! Sehnel gam a, gamlak laate bangin taimang un!’ a ci uh hi.
  </para>
  <para style="p">
    <verse number="7" style="v"/>Na hatnate uh leh na neihsate uh na suan’ manun note zong hong kipai khiatpih ding hi. Na pasian uh Khemosh zong a siampi teng leh a ulian teng tawh, kipai khiatpih ding hi.
  </para>
  <para style="p">
    <verse number="8" style="v"/>Khua khempeuh kisia khin ding a, khat beek a suakta kei ding hi. Topa in ka gen sa bangin, mualkuam leh zangleite a kisia ding uh hi.
  </para>
  <para style="p">
    <verse number="9" style="v"/>Moab mite a leen’ khiat theih nadingun vasa’ kha pia un. A khuapite uh gamlak suak ding a, kuamah a teeng kei ding hi.
  </para>
  <para style="p">
    <verse number="10" style="v"/>“Topa’ na citak-a sem lopa in haamsiatna thuak ta hen. Thah nading a, a namsau a dok lopa in haamsiatna thuak ta hen.
  </para>
  <para style="p">
    <verse number="11" style="v"/>“Moab gam in a neu lai-a kipanin nuam takin a om den hi. Gam dangah kipaikhiatpih ngei lo a, thawl khat pan thawl khat-a tei kawikawi lenggahzu tawh kibang lo hi. A limna kilamdang ngei loin a gimnam zong kikhel ngei lo hi.
  </para>
  <para style="p">
    <verse number="12" style="v"/>“Tua ahih manin, en un, Topa in kong cih-inah, Moab mite leenggahzu buak banga a bua khia ding mi kong paisak hun hong tung ding hi. Amaute in a thawl a hawm dong bung khia-in tua khit ciangin thawl a sukham zan ding uh hi.
  </para>
  <para style="p">
    <verse number="13" style="v"/>Tua ciangin Israel mite, a muan’ uh Bethel pasian in a maizum sak mah bangin, Moab mite, a biak uh Khemoshpasian in a maizum sak ding hi.
  </para>
  <para style="p">
    <verse number="14" style="v"/>“Note in bang hangin, ‘Galhangte ka hi uh a, galsim hatte ka hi uh hi,’ ci thei na hi uh hiam?
  </para>
  <para style="p">
    <verse number="15" style="v"/>Moab gam leh a khuapite susia dingpa hong paito ta hi. A tangval hoihpente uh thahlup dingin a kipaipih khin zo hi, ci-in a vanglian Topa a kici keimah Kumpipa in kong gen hi.
  </para>
  <para style="p">
    <verse number="16" style="v"/>Moab gam kisiat ding sawt nawn lo hi; a gim nading hong nai ta hi.
  </para>
  <para style="p">
    <verse number="17" style="v"/>A kim-a teengte leh a min a thei mite aw, Moab gam kah un. ‘A minthan’na bei khin ta a, a vangliatna kumpi ciangkhut kitan ta hi,’ ci un.
  </para>
  <para style="p">
    <verse number="18" style="v"/>“Dibon khua-a teeng mite aw, na minthan’na mun sang panin hong kumsuk un la, leivui lakah hong tu un! Bang hang hiam cih leh Moab gam hong sim dingte hong pai-a na kulhte uh hong suksiatsak zo uh hi.
  </para>
  <para style="p">
    <verse number="19" style="v"/>Aroer khua-a teeng mite aw, lam geiah dingin na en un! A hong galtai numei leh pasalte kiangah, ‘Bang thu piang ahi hiam?’ ci-in dong un.
  </para>
  <para style="p">
    <verse number="20" style="v"/>Moab gam kisia khin zo hi, zumhuaina thuak khin zo hi. Thuum un la, kah un! Arnon gun dungah, Moab gam kisiatna thu va gen un.
  </para>
  <para style="p">
    <verse number="21" style="v"/>“Pasian’ thukhenna mualtung gam teng leh Holon khua, Jahzah khua, Mefa-ath khua,
  </para>
  <para style="p">
    <verse number="22" style="v"/>Dibon khua, Nobo khua, Bethdiblathaim khua,
  </para>
  <para style="p">
    <verse number="23" style="v"/>Kiriathaim, Bethgamul khua, Bethmeon khua,
  </para>
  <para style="p">
    <verse number="24" style="v"/>Kerioth khua leh Bozrah khua-a kipan Moab gam sung a gamla, a nai-a om khuapi khempeuh ah hong tung zo hi.
  </para>
  <para style="p">
    <verse number="25" style="v"/>Topa in kong cih-inah, Moab gam’ hatna teng bei khin ta hi. A ki ki-at tansak a, a ban kikuaihtansak hi.
  </para>
  <para style="p">
    <verse number="26" style="v"/>“Moab, zukham sak un, bang hang hiam cih leh amah in Topa langpanin kiliansak hi. Tua ahih manin amah in ama’ luak lakah a bual ding a, mi khempeuh in awi-in a nuihsan ding uh hi.
  </para>
  <para style="p">
    <verse number="27" style="v"/>Moab aw, nang zong Israel mite nuihsan hilo na hi hiam? Ama’ thu na gen simin na lu na sin’sin’, amah guta sa na hi hiam?
  </para>
  <para style="p">
    <verse number="28" style="v"/>“Moab gam a, teeng mite aw, khuapite nusia un la, kawl lakah teeng un! Ken pang-a vakhu bu bawl bangin va om un.
  </para>
  <para style="p">
    <verse number="29" style="v"/>Moab kiphatsakna ka za khin zo uh hi—kiphasak pha mahmah hi. Kilian sak-in kisathei a, kuamah thu sim loin mite neu-et hi.
  </para>
  <para style="p">
    <verse number="30" style="v"/>Ama’ hehna ka thei a, a kisialhna teng zuaupi hi-in, a sepna teng zong zuaupi ahi hi, Topa in kong ci hi.
  </para>
  <para style="p">
    <verse number="31" style="v"/>Tua ahih manin Moab adingin ka tau hi; Moab gam mi khempeuh adingin ka kap a, Kirheres khua adingin zong ka thuum hi.
  </para>
  <para style="p">
    <verse number="32" style="v"/>Sibmah khua aw, Jazer khua ading sangin nang’ adingin ka nak kah zaw hi. Nang in leenggah gui zam bangin na hiangte in tuipi kantan a, Jezer khua dongah na zamsuak hi. Na khuakhal ante na leenggah gahte hong kisuksiat sak ta hi.
  </para>
  <para style="p">
    <verse number="33" style="v"/>Lei hoih mahmah Moab gam panin lungdamna leh kipahna kila khia ta hi. Leenggah cilna panin leenggahtui ka luang khiasak nawn kei a, lenggah cil-in kuamah lungdamin a kiko nawn kei hi; a kikona uh lungdam kikona hi lo hi.
  </para>
  <para style="p">
    <verse number="34" style="v"/>“Heshbon khua panin Elealeh khua leh Jahaz khua dongah; Zoar khua panin Horonaim khua leh Eglath-sheli-shiah khua dongah mite’ kahna aw kiza hi. Bang hang hiam cih leh Nimrim tui nangawn keu ta a, kisusia ta hi.
  </para>
  <para style="p">
    <verse number="35" style="v"/>Moab gam mual sang tunga kithoihna bawl-a, milim pasiante’ tunga paknamtui a hal mite, Topa in kong cih-inah, tua bang ka hih sak nawn kei ding hi.
  </para>
  <para style="p">
    <verse number="36" style="v"/>Tua ahih manin Moab adingin ka kap a, Kirheres khua mite adingin misi vuina tamngai kitum bangin ka kapkhia hi: bang hang hiam cih leh a neih a lam khempeuh uh kisia mang khin ta hi.
  </para>
  <para style="p">
    <verse number="37" style="v"/>“Mi khempeuh in a lu uh met tol uh a, a khamul uh kiatsiang uh hi. A khutte uh kui kek uh a, a kawng uhah ippi puan a teeng uh hi.
  </para>
  <para style="p">
    <verse number="38" style="v"/>Moab gam innkhum khempeuh leh lam lianpi khempeuh ah kahna bekbek a om hi. Bang hang hiam cih leh Topa in kong cih-inah, leibeel suktap bangin Moab gam ka sutam a, kuamah in phamawh a sa kei hi.
  </para>
  <para style="p">
    <verse number="39" style="v"/>Moab gam kitam ta hi! A mite kap uh hi! Maizum-in hong nungngat ta uh hi! Tua ahih manin Moab in a kim-a om mite’ nuihsat ding leh lipkhap ding a suak zo hi.
  </para>
  <para style="p">
    <verse number="40" style="v"/>“Topa in kong cih-inah: En in, muvanlai leeng bangin manlang takin gam khat hong leeng ding a, Moab gam sim dingin a kha hong zal ding hi.
  </para>
  <para style="p">
    <verse number="41" style="v"/>Khuapite kila-in kulhpite zong kila ding hi. Tua ni ciangin Moab galkapte in nupi nausuak dingte bangin a lau ding uh hi.
  </para>
  <para style="p">
    <verse number="42" style="v"/>Moab kisusia ding a, a minam-in a om nawn kei ding hi. Bang hang hiam cih leh Topa dem-in kiliansak uh hi.
  </para>
  <para style="p">
    <verse number="43" style="v"/>Moab gama teeng mite aw, Topa in kong cih-inah, launa, dum leh thangte in no hong pang hi!
  </para>
  <para style="p">
    <verse number="44" style="v"/>Lauhuaina pana a taisim mite dum sungah a kia ding hi. Dum sung pan a, a hong kah khia mite, thang ah a awk veve ding hi. Bang hang hiam cih leh Moab ka daantah ni-in hih nate ka tung sak ding hi, Topa in kong ci hi.
  </para>
  <para style="p">
    <verse number="45" style="v"/>A bah gawp galtaite in Heshbon khua hong beel uh hi. A hih hangin Sihon kumpipa a maan’na ngei Heshbon khua panin meikuang hong kipan khia veve hi. Galsim nuam mite’ teen’na Moab gam gammong dongin mualsangte zong a kangtum hi.
  </para>
  <para style="p">
    <verse number="46" style="v"/>Moab aw, gimna na thuak ding hi! Khemosh pasian a bia mite si khin ta uh hi. Na tapate uh sal dingin kipaipih khin a, na tanute uh zong thongkia dingin kipaipih hi.
  </para>
  <para style="p">
    <verse number="47" style="v"/>Ahih hangin Topa in kong cih-inah, nidang ciangin Moab gam a ngei bang sakin ka hausak kik ding hi,” a ci hi. Moab gam thukhenna tu-a zah ahi hi.
  </para>
  <chapter number="49" style="c"/>
  <para style="p">
    <verse number="1" style="v"/>Ammon mite tawh kisai-in Topa in a gen-inah: “Israel mite in tapa nei lo uh ahi hiam? Inn luah ding nei lo uh ahi hiam? Bang hangin Milkom pasian biate in Gad gam la-in a khuapite sungah teeng uh ahi hiam?
  </para>
  <para style="p">
    <verse number="2" style="v"/>Tua ahih manin, en un, Topa in kong cih-inah, Ammon gam Rabbah khua kisim a, galdona aw a kizak hun ka tung sak ding hi. Tua khuapi kisusia mang ding a, khuaneute kihaltum ding hi. Tua ciangin Topa in kong cih-inah, Israel mite in a gam uh a lak sak mite kiang panin a gam uh a ngah kik ding uh hi.
  </para>
  <para style="p">
    <verse number="3" style="v"/>“Heshbon khua mite aw, kap un! Ai khua kisia khin zo hi! Aw, Rabbah khua numeite aw, kap un! Ippi puan silh un la, kap un; Khua lakah lung-am-in kawi taitai un. Bang hang hiam cih leh na Milkom pasian uh leh a siampite leh a uliante hong kilak khiatsak ding hi.
  </para>
  <para style="p">
    <verse number="4" style="v"/>A zulhzau numei aw, bang hangin na hatna kisaktheihpih na hi hiam? ‘Kua in hong sim zo ding hiam?’ ci-in bang hangin na hauhna suang na hi hiam?
  </para>
  <para style="p">
    <verse number="5" style="v"/>En in, a vanglian Topa Pasian in kong cih-inah, na kim na pam panin nang tungah gimna kong tung sak ding hi. Nang hong kihawlkhia ding a, mi khempeuh amau’ tum ciatin a tai kek ding uh a, hong kaikhawm kik ding kuamah om lo ding hi.
  </para>
  <para style="p">
    <verse number="6" style="v"/>Ahih hangin Topa in kong cih-inah, nidang ciangin Ammon mite a ngei bang sakin ka hausak kik ding hi,” a ci hi.
  </para>
  <para style="p">
    <verse number="7" style="v"/>Edom gam tawh kisai-in, a vanglian Topa in a gen-inah: “Teman gamah pilna om nawn lo ahi hiam? Thu ngaihsut siamte in ngaihsun thei nawn loin a pilna uh bei ta ahi hiam?
  </para>
  <para style="p">
    <verse number="8" style="v"/>Dedan gama teengte aw, Kihei un la, gal tai un; guam sungah bu un! Bang hang hiam cih leh ka daantat ni ciangin Esau’ suan leh khakte tungah siatna ka tung sak ding hi.
  </para>
  <para style="p">
    <verse number="9" style="v"/>Mite in leenggah a lawh uh ciangin a gui tungah tawm a nusia lai uh hi. Zan-in gutate in na a guk uh ciangin a deih teng bek uh a gu uh hi.’
  </para>
  <para style="p">
    <verse number="10" style="v"/>Ahih hangin Esau’ suan le khakte khempeuh ka guaksuak sak a, a bukna munte uh ka kilangkhia sak hi; tua ahih manin a bu thei nawn kei uh hi. A tate uh, a sanggamte uh leh a innvengte uh, si khin a, khat beek a suakta kei hi.
  </para>
  <para style="p">
    <verse number="11" style="v"/>A tagah na tate uh ka kiangah hong koih un; ke’n amau ka kem ding hi. Na meigong numeite uh zong, kei hong muangsak un.
  </para>
  <para style="p">
    <verse number="12" style="v"/>Bang hang hiam cih leh Topa in kong cih-inah: Daan thuakna hai dawn ding a, kilawm lo mite nangawn in dawnin thuak veve uh ahih leh note in zong thuak loin om ding na hi uh hiam? Note in daan thuak loin na om kei ding uh a, hai na dawn uh kul ding hi.
  </para>
  <para style="p">
    <verse number="13" style="v"/>Bang hang hiam cih leh Topa in kong cih-inah Bozrah khua in mite’ lipkhap ding, zahpih ding, nusiat ding leh kihaamsiatna a, a zat ding uh a suak ding hi,” a ci hi.
  </para>
  <para style="p">
    <verse number="14" style="v"/>Topa kiang pan thu ka za a, gam khempeuh ah thugen dingin mi khat kisawl hi: “Hong kikaikhawm un la, Edom gam sim dingin hong kithawi un!
  </para>
  <para style="p">
    <verse number="15" style="v"/>Bang hang hiam cih leh, en in, keimah in gamdangte sangin nang kong neusak zaw a, mite kong simmawhsak ding hi.
  </para>
  <para style="p">
    <verse number="16" style="v"/>Na kihtakhuaina leh na kisaktheihna in nang hong khem zo hi. Suangken lakah na teeng a, mualsang tungah na teeng hi. Muvanlai bu zahin sangpi-in na teen’ hangin tua lai mun panin kong lakhia suk veve ding hi, Topa in kong ci hi.
  </para>
  <para style="p">
    <verse number="17" style="v"/>“Edom gam in a mulkim huai gam suak ding a, a kantan mi khempeuh in a siat gawpna hangin lamdang sa-in a mulkim ding uh hi.
  </para>
  <para style="p">
    <verse number="18" style="v"/>Topa in kong cih-inah, Sodom khua, Gomorrah khua leh a kim-a khuate a kisiat gawp bangin, tua lai munah kuamah teeng lo ding a, kuamah a baang pak beek kei ding hi.
  </para>
  <para style="p">
    <verse number="19" style="v"/>En un, lonona a, nuam taka om tuute, Jordan gam tuulak pan a, a hong paito humpi in a delhmang bangin keimah in amaute a gam uh nusia-in thakhat thu-in ka tai mangsak ding a, a gam uh a uk dingin ka deih peuhpeuh ka seh ding hi. Bang hang hiam cih leh kei bang mi kua om ahi hiam? Ka to ding kua om lai ahi hiam?
  </para>
  <para style="p">
    <verse number="20" style="v"/>Ka mai-ah kua kumpi hong ding ngam ding ahi hiam? Tua ahih manin Edom mite’ thuak nading leh Teman gama teengte’ gim nading-a Topa’ gelna leh ngimnate ngai dih un. A tangeekte nangawn uh kikaikhia ding hi. Mi khempeuh lau taktak ding uh hi.
  </para>
  <para style="p">
    <verse number="21" style="v"/>A pukna uh gin’ ngaih lua ahih manin leitung a kiliing ding hi. A kahna aw uh San Tuipi dongah kiza ding hi.
  </para>
  <para style="p">
    <verse number="22" style="v"/>En un, galte in muvanlai bangin manlang takin hong leengin Bozrah khua tungah a sim dingin a kha hong zal ding uh hi. Tua ni ciangin Edom galkapte in nupi nausuak dingte bangin a lau ding uh hi,” a ci hi.
  </para>
  <para style="p">
    <verse number="23" style="v"/>Damaskas khua tawh kisai-in, “Hamath khua leh Arpad khuate in thusia za uh ahih manin lung mangin a om uh hi. Tuipi dai thei lo bangin a launa uh dai thei lo hi.
  </para>
  <para style="p">
    <verse number="24" style="v"/>Damaska khua mite thazaw uh a, taimang dingin a kithawi uh hi. Lungkhamna, dahna leh launa in amau lencip a, nupi nausuak ding bangin a om uh hi.
  </para>
  <para style="p">
    <verse number="25" style="v"/>Tua khuapi minthang’ lungdamna khuapi, tu-in kinusia ta hi!
  </para>
  <para style="p">
    <verse number="26" style="v"/>Tua ahih manin a vanglian Topa in kong cih-inah, tua ni ciangin khuapi laizang-ah tangvalte si ding uh a, galkap khempeuh zong a kithat khin ding uh hi.
  </para>
  <para style="p">
    <verse number="27" style="v"/>Damaskas khua kulhpi mei tawh kihal ding a, Benhadad kumpipa’ inn zong a kangtum ding hi,” a ci hi.
  </para>
  <para style="p">
    <verse number="28" style="v"/>Babilon kumpipa Nebukhadnezzar in a zawh Kedar minamte leh Hazor khua ukte tawh kisai-in, Topa in a cih-inah: “Kisa un, Kedar mite va sim un! Nisuahna lama om amaute va thatlum un!
  </para>
  <para style="p">
    <verse number="29" style="v"/>A puan bukte uh leh a tuu honte uh-a kipan a buk kongkhak puante uh leh a nate khempeuh uh kilak sak ding hi. A kalaohte uh kipai khiatpih ding a, ‘Mun khempeuh ah launa!’ ci-in a kiko ding uh hi.
  </para>
  <para style="p">
    <verse number="30" style="v"/>Hazor khua-a teeng khempeuhte aw, Topa in kong cih-inah: gamla pi-ah taimang un la, guamthuk sungah bu un. Bang hang hiam cih leh Babilon kumpipa Nebukhadnezzar in no hong langpang dingin gelna leh ngimna a nei khin zo hi.
  </para>
  <para style="p">
    <verse number="31" style="v"/>“Babilon kumpipa aw, tho in. Nuamtak, ngaihmuang taka a om gam va sim in. Tua khuapite in kongpi lah nei loin a kalhna siktawn lah neilo uh a, a tuaci om mawk uh hi.
  </para>
  <para style="p">
    <verse number="32" style="v"/>A kalaohte uh kisutkhiat sak ding a, a bawnghonte uh kilakmang sak ding hi. A sam uh a met tom amaute mun khempeuh ah kithehthang sak ding hi. Mun khempeuh panin amau tungah siatna ka tung sak ding hi, Topa in kong ci hi.
  </para>
  <para style="p">
    <verse number="33" style="v"/>Hazor khua in se-alte’ teen’na a suak ding a, a tawntung-a a kisia den khua a suak ding hi. Kuamah teeng lo ding a, tawm vei beek zong a va zin kei ding uh hi,” a ci hi.
  </para>
  <para style="p">
    <verse number="34" style="v"/>Judah gamah Zedekiah kumpi a suah tungin Elam gam tawh kisai-in Topa in kamsangpa Jeremiah a hopih hi.
  </para>
  <para style="p">
    <verse number="35" style="v"/>A vanglian Topa in a cih-inah: “En in, Elam gam’ hatna bulpi ahi a thalpite ka kuaitan ding hi.
  </para>
  <para style="p">
    <verse number="36" style="v"/>Vantung mun li panin huihpi ka mutmang sak ding a, Elam gam pana ka hawlkhiatte mun khempeuh ah kikhen thangsak-in a tun’ lohna uh gam khat beek ka omsak kei ding hi.
  </para>
  <para style="p">
    <verse number="37" style="v"/>Amaute a that nuam, a galte uh’ mai-ah Elam mite ka lausak ding a, Topa in ka cih-inah, a lauhuai ka hehna amau’ tungah ka tung sak ding hi. Amaute ka thah siang mateng namsau ka nungdelh sak ding a,
  </para>
  <para style="p">
    <verse number="38" style="v"/>Topa in ka cih-inah, Elam gamah a kumpipa uh leh kumpi uliante that-in ka kumpi tokhom ka phut ding hi.
  </para>
  <para style="p">
    <verse number="39" style="v"/>“Ahih hangin nidang ciangin Elam gam nidang a, a ngei bangin om sakin ka hausak kik ding hi, Topa in ka ci hi,” a ci hi.
  </para>
  <chapter number="50" style="c"/>
  <para style="p">
    <verse number="1" style="v"/>Khaldea mite’ gam Babilon khuapi tawh kisai-in Topa’ thugenna, kamsangpa Jeremiah in a gen-inah:
  </para>
  <para style="p">
    <verse number="2" style="v"/>“Gam khempeuh ah genin tangko un; dial khai un la, im kei un. ‘Babilon’ khuapi kila ta hi. Bel pasian maizum ta, a Merodak pasian kitangawp ta hi. A milimte uh maizum ta a, a pasiante uh kisiagawp ta hi,’ ci-in tangko un.
  </para>
  <para style="p">
    <verse number="3" style="v"/>“Bang hang hiam cih leh leilu lam panin Babilon gam a sim ding leh gamlak a suaksak dingin gam khat hong pai ding hi. Gam sungah kuamah teeng lo ding a, a mihing a ganhingin a taimang ding uh hi.
  </para>
  <para style="p">
    <verse number="4" style="v"/>“Topa in kong cih-inah, tua ni tua hun ciangin Israel mite leh Judah mite kap kawmin, hong pai khawm ding uh a, Topa a Pasian uh hong zong ding uh hi.
  </para>
  <para style="p">
    <verse number="5" style="v"/>Zion khua lampi a dong ding uh a, tua khua lam maingat-in, ‘Hong pai un. A kimangngilh ngei nawn lo ding tawntung thuciamna khat Topa’ tungah ciam khawm dih ni,’ a ci ding uh hi.
  </para>
  <para style="p">
    <verse number="6" style="v"/>“Ka mite tuu mangthang bang ahi khin uh hi. Makai tuucingte in mualtung tengah lam khialin a gam man’ pih uh hi. Mual khat panin mual khatah a pai kawikawi uh a, a giahna inn uh a thei nawn kei uh hi.
  </para>
  <para style="p">
    <verse number="7" style="v"/>Amau a mute in na negawp uh hi. A galte un, ‘Ko bangmah khialhna ka nei kei uh hi. Bang hang hiam cih leh a pute a pate uh a muan’ leh a lametna uh ahi Topa’ tungah amaute a mawh uh hi,’ a ci uh hi.
  </para>
  <para style="p">
    <verse number="8" style="v"/>“Israel mite aw, Babilon khuapi pan taikhia un. Khaldel gam panin paikhia un. Kel hon laka keltal bangin a paikhia masa ding kituh un.
  </para>
  <para style="p">
    <verse number="9" style="v"/>Bang hang hiam cih leh, en un, keimah in leilu lam gam panin gam pawlkhat ka hanthawn ding a, Babilon ka simsak ding hi. Amaute in Babilon khua kimkotah gal pang-in tua khua a la ding uh hi. Galkap siamte’ lot bangin a thaltangte un khak loh a nei kei uh hi.
  </para>
  <para style="p">
    <verse number="10" style="v"/>Khaldel gam kiluhgawp ding a, Topa in kong cih-inah a luh khempeuh in a lungkim dong uh a la ding uh hi.
  </para>
  <para style="p">
    <verse number="11" style="v"/>“Babilon mite aw, note in ka gamh ahi, Israel mite na luhgawp uh a, lungdamin na kipah uh hangin, lopa kham bawngno bangin omin sakol bangin na ham uh hangin,
  </para>
  <para style="p">
    <verse number="12" style="v"/>na nu uh Babilon khuapi maizum ding a, no’ pian’na na nu uh a mindai ding hi. En un, na gam uh gam khempeuh lakah a gina lo pen hi ding a, leikeu, gamlak, sehnel gam a suak ding hi.
  </para>
  <para style="p">
    <verse number="13" style="v"/>Topa’ hehna hangin kuamah teeng lo ding a, gamlakpi a suak ding hi. Babilon khua a kantan khempeuh in lamdang sa-in khuapi siatna hangin zahko-in a phit san ding uh hi.
  </para>
  <para style="p">
    <verse number="14" style="v"/>No thal tawite khempeuh aw, Babilon khua sim dingin a kimkotah gal pang un. Thaltang khat beek siit kei un la, kap un; bang hang hiam cih leh Topa’ tungah a mawh zo uh hi.
  </para>
  <para style="p">
    <verse number="15" style="v"/>Khuapi sim dingin a kimkotah awng un. Babilon khua in hong lel khin zo hi. A galdalte uh cim khin a, a kulhte uh puk khin hi. Hih in Topa’ phulakna ahih manin, amau’ tungah phu la un; mite’ tung-a ahih bangun amau tungah bawl un.
  </para>
  <para style="p">
    <verse number="16" style="v"/>Babilon khua khaici tuhte thatlum un la, an la ding a, phiaukawi tawite beisak un. Galte’ namsau kihta-in mi khempeuh in a mipihte lak mah uh zuankik ciat-in, a gam mah uhah a taikik ding uh hi.”
  </para>
  <para style="p">
    <verse number="17" style="v"/>“Israel mite humpi in a delhmang tuu tawh a kibang uh hi. A masa-in Assiria kumpipa in a ne a, tu-in a tawpna ah Babilon kumpipa Nebukhadnezzar in a guh dongin a teep tum hi.
  </para>
  <para style="p">
    <verse number="18" style="v"/>Tua ahih manin a vanglian Topa, Israel mite’ Pasian in kong cih-inah: En un, Assiria kumpipa daan ka piak mah bangin Babilon kumpipa leh a gam ka thuak sak ding hi.
  </para>
  <para style="p">
    <verse number="19" style="v"/>Israel mite pen a omna sa uh mun mah ah ka omsak kik ding a, Karmel leh Bashan mual ah an ne-in Efraim mual Gilead mualah lungkim takin a om ding uh hi.
  </para>
  <para style="p">
    <verse number="20" style="v"/>Tua ni tua hun ciangin, Topa in kong cih-inah, Israel gamah khialhna kizong ding a, kimu lo ding hi. Judah gamah mawhna kizong ding a, kimu lo ding hi. Bang hang hiam cih leh ka nuntaksak, ka nusiat lai mite a mawhna uh ka maisak ding hi,”
  </para>
  <para style="p">
    <verse number="21" style="v"/>“Merathaim gam sim dingin pai un la, Pekod mite zong va sim un. That un la, a vekpi-in susia mang un, Topa in kong ci hi. Kong sawl khempeuh hih un.
  </para>
  <para style="p">
    <verse number="22" style="v"/>Gam sungah gal simna aw kiza a, na tampi kisia hi!
  </para>
  <para style="p">
    <verse number="23" style="v"/>Leitung khempeuh sekpi bang a, a khen Babilon khuapi, tu-in tua sekpi kitanin kitam ta hi! Gamdangte’ lakah Babilon khuapi tu-in a mulkimhuai suak ta hi!
  </para>
  <para style="p">
    <verse number="24" style="v"/>Babilon khua aw, nang thang kong siah a, na awk pah hi; nang lah na thei kei hi. Topa langpang na hih manin, nang hong kimu-in hong kiman hi.
  </para>
  <para style="p">
    <verse number="25" style="v"/>Topa in a galhiam koihna hong zo a, a hehna galhiamte a lakhia hi. Bang hang hiam cih leh Babilon gamah a vanglian Topa Pasian in sep ding khat a nei hi.
  </para>
  <para style="p">
    <verse number="26" style="v"/>Mun khempeuh panin hong sim un; A an sal uh hon’sak un. An cian’ bangin amaute ciang un; A vekpi-in susia un la, bangmah nusiat nei kei un.
  </para>
  <para style="p">
    <verse number="27" style="v"/>A galkap hangte khempeuh uh thahsak un. Amaute in gimna a thuak ding uh hi, a thuak ni ding uh hun hong tung zo hi.
  </para>
  <para style="p">
    <verse number="28" style="v"/>“Ngai dih un! Topa i Pasian’ thuhkikna, ama’ biakinnpi hang-a a phulakna thu Zion khua-a tangko dingin ka mite in Babilon gam panin suakta-in a tai uh hi.
  </para>
  <para style="p">
    <verse number="29" style="v"/>“Babilon khua sim dingin thal kap siam, thal tawi theite va sam un. Khuapi umcih un la, kuamah suakta sak kei un. Ama’ hihna tawh kituak-in, ama tungah hih un. Ama’ hih ngei mah bangin ama tungah bawl un. Bang hang hiam cih leh amah in kisa thei-in Topa ahi, Israel mite’ Siangtho Pa a simmawh hi.
  </para>
  <para style="p">
    <verse number="30" style="v"/>Tua ahih manin khua sung laizangah a tangvalte uh si ding uh a, tua ni ciangin a galkapte uh a beimang khin ding uh hi. Topa in kong ci hi.
  </para>
  <para style="p">
    <verse number="31" style="v"/>“En un, a vanglian Topa Pasian in kong cih-inah, Nang a kisa thei Babilon aw, nang kong langpan hi. Bang hang hiam cih leh nang kong daantah hun ding na ni hong tung zo hi.
  </para>
  <para style="p">
    <verse number="32" style="v"/>A kisathei gam, hoi-in tuk ding a, kuamah in a phongto kei ding hi. A khuapite mei tawh ka hal ding a, a kim-a om khempeuh a kangtum ding hi.
  </para>
  <para style="p">
    <verse number="33" style="v"/>“A vanglian Topa in kong gen-inah: Israel mite leh Judah mite in netniamna a thuak uh a, sal ding-a a paipih mite in lencip-in a ciahsak kik nawn kei uh hi.
  </para>
  <para style="p">
    <verse number="34" style="v"/>Ahih hangin amaute a Tankhiapa hat a, a vanglian Topa kici hi. Amah in leitungah kilemna a om nading leh Babilon mite in gimna a ngah nadingin, amaute adingin a sem ding hi.
  </para>
  <para style="p">
    <verse number="35" style="v"/>“Topa in kong cih-inah, Khaldea mite, Babilon khua-a teengte a kumpi uliante leh a mipilte namsau tawh kithat uh hen.
  </para>
  <para style="p">
    <verse number="36" style="v"/>Kamsang zuau mihaite namsau tawh kithat uh hen! A meidawi a galkapte namsau tawh kithat uh hen!
  </para>
  <para style="p">
    <verse number="37" style="v"/>Sakolte leh sakol leengte, numei tawh kibang a galkap cialte uh, namsau tawh kithat uh hen! A sum a pai khempeuh uh, kituahmang sak hen!
  </para>
  <para style="p">
    <verse number="38" style="v"/>Guahzu kei hen la, a gunte uh kang hen! Bang hang hiam cih leh milim biakna gam hi a, milimte a hailawh uh hi.
  </para>
  <para style="p">
    <verse number="39" style="v"/>“Tua ahih manin gamsate leh se-alte Babilon khua-ah a teeng ding uh a, kalaoh-vasapi zong a teeng ding hi. A khang a khangin, a tawntungin mi kuamah a teeng ngei nawn kei ding hi.
  </para>
  <para style="p">
    <verse number="40" style="v"/>Topa in kong cih-inah, Sodom khua, Gomorrah khua leh a kim-a khuate Pasian in a suksiat bangin tua lai-ah kuamah a teeng kei ding a, kuamah zong a va baang pak beek kei ding hi.
  </para>
  <para style="p">
    <verse number="41" style="v"/>“En un, leilu lam gam panin mi hong pai uh a, gamlian khat leh kumpi tampi leimong gamlapen panin galsim dingin kithawhthawi hi.
  </para>
  <para style="p">
    <verse number="42" style="v"/>A thal uh leh a teipi uh tawi uh a, giloin hehpihna lungsim nei lo uh hi. A husa uh tuipi ging bang hi a, sakol tungah tuangin Babilon mite aw, nangmah do dingin a kithawi uh hi!
  </para>
  <para style="p">
    <verse number="43" style="v"/>“Babilon kumpipa in tua thu a za khin zo a, bangmah a cih thei kei hi. Lungkhamin lumcip a, nupi nausuak ding bangin na a sa hi.
  </para>
  <para style="p">
    <verse number="44" style="v"/>“En un, lo nona-a nuam taka om tuute, Jordan gam tuulak pana hong paito humpi in a delh mang bangin keimah in amaute, a gam uh nusia-in thakhat thu-in ka taimang sak ding a, a gam uh a uk dingin ka deih peuhpeuh ka seh ding hi. Bang hang hiam cih leh kei bang mi kua om ahi hiam? Ka to ding kua om lai ahi hiam? Ka mai-ah kua kumpi hong ding ngam ding ahi hiam?
  </para>
  <para style="p">
    <verse number="45" style="v"/>Tua ahih manin Babilon khuapi’ thuak nading leh Khaldea gam’ gim nading a, Topa’ geelna leh ngimnate ngai dih un, A tangeekte nangawn uh kikaikhia takpi ding a, mi khempeuh a lau taktak ding uh hi.
  </para>
  <para style="p">
    <verse number="46" style="v"/>A pukna uh gin’ ngaih lua ahih manin leitung a kiliing ding hi. A kahna aw uh, gam khempeuh ah a kiza ding hi,” a ci hi.
  </para>
  <chapter number="51" style="c"/>
  <para style="p">
    <verse number="1" style="v"/>Topa in a cih-inah: “En un, Babilon khuapi leh Khaldea gama teengte susia dingin keimah in huih ka nungsak ding hi.
  </para>
  <para style="p">
    <verse number="2" style="v"/>A zap siang ding mi Babilon-ah ka sawl ding a, amaute in tua gam a zapsiang ding uh hi. Gimna ni hong tun’ ciangin amah a sim dingin mun khempeuh panin hong pai ding uh a, gam sungah bangmah a omsak nawn kei ding uh hi.
  </para>
  <para style="p">
    <verse number="3" style="v"/>Thal tawite a thal uh lawnsak man kei un la, sikpuan silhte dingsak man kei un. A tangvalte uh hawi kei un la, a galkap honpi khempeuh uh nuaimang khin un.
  </para>
  <para style="p">
    <verse number="4" style="v"/>Khaldea gamah kongzing lakah a liamgawp ding uh a, a si ding uh hi.
  </para>
  <para style="p">
    <verse number="5" style="v"/>Bang hang hiam cih leh Israel leh Judah mite Israel mite’ Siangtho Pa tungah a mawh uh hangin, amaute’ Pasian, a vanglian Topa in taisan nai lo hi.
  </para>
  <para style="p">
    <verse number="6" style="v"/>“Babilon khuapi sung panin taikhia un; mi khempeuh kisuahtak tek un! Babilon’ mawhna sihpih kei un, bang hang hiam cih leh a mawhna banga a thuak nadingun hih hun in Topa’ thuhkik hun ahi hi.
  </para>
  <para style="p">
    <verse number="7" style="v"/>Babilon khuapi in Topa’ khut sunga khamhai tawh kibang a, leitung buppi zu a khamsak hi. Gamdangte in a zu a dawn manun, a hai khin uh hi.
  </para>
  <para style="p">
    <verse number="8" style="v"/>Thakhat thu-in Babilon puk a, kisiagawp hi. Amah kah ngutngut un! A liammate adingin zatui la un; dam zo kha thei lai ding hi.
  </para>
  <para style="p">
    <verse number="9" style="v"/>Babilon khua i damsak nop hangin, a dam thei kei hi. Nusia ta un la, i gam ciat zuanin ciah ni. Ama’ tunga thukhenna in vantung dong ban a, van dawn dong a phato hi.
  </para>
  <para style="p">
    <verse number="10" style="v"/>Topa in thuman i hihna hong kilangkhia sak zo hi. Hong pai un, Topa i Pasian’ nasepna Zion khua-ah va tangko ni.
  </para>
  <para style="p">
    <verse number="11" style="v"/>“Thaltangte hiam un! Lumte la un! Topa in Babilon khua susia nuam ahih manin Media kumpite a hanthawn hi. Bang hang hiam cih leh hih in a biakinnpi hanga Topa’ thuhkikna ahi hi.
  </para>
  <para style="p">
    <verse number="12" style="v"/>Babilon khua kulhpi tungah dial khai un; galvil ding tampi koih un. Cing sak un la, galte buk sim dingin kithawi un. Bang hang hiam cih leh Babilon khua mite tawh kisai-a Topa in a gensa teng, a geel khin zo a, a sem khin zo hi.
  </para>
  <para style="p">
    <verse number="13" style="v"/>Aw, no tui tamna gei-a teengte, no sum a haute aw, na hun uh bei ta a, na nuntakna khau uh kitat ta hi.
  </para>
  <para style="p">
    <verse number="14" style="v"/>A vanglian Topa in; ‘Kauphe zah a, tam mite kong simsak ding a, Amaute in note hong zo-in a kiko ding uh hi,’ ci-in keima’ min tawh ka kiciam khin zo hi.
  </para>
  <para style="p">
    <verse number="15" style="v"/>“Pasian in ama’ vangliatna tawh leitung bawl a, ama’ pilna tawh leitung piangsakin, ama’ siamna tawh vantung a zalh hi.
  </para>
  <para style="p">
    <verse number="16" style="v"/>Amah a pau ciangin vantung-ah tuite ging hunhun a, leimong panin tuikhu a suaksak hi. Guahzuk nadingin khua phiasak a, a saal sung panin huih a nungsak hi.
  </para>
  <para style="p">
    <verse number="17" style="v"/>Mi khempeuh hai-in pilna nei lo hi khin uh a, kham sekte khempeuh in a milim uh a maizum lawh uh hi. Bang hang hiam cih leh a milim uh zuau hi lel a, nak thei lo hi.
  </para>
  <para style="p">
    <verse number="18" style="v"/>Kiman’na nei lo, a haihuaipi hi a, a kidaantah ni ciangin a kisia ding uh hi.
  </para>
  <para style="p">
    <verse number="19" style="v"/>Jakob’ Pasian in tua bang hi lo a, amah in na khempeuh a piangsakpa ahi hi. Ama’ mi dingin Israel mite teel a, ama’ min in a vanglian Topa ahi hi.
  </para>
  <para style="p">
    <verse number="20" style="v"/>“Babilon aw, nangmah in ka sekpi leh ka galhiam na hi a, nang hong zangin gamdangte ka satnen a, kumpi gamte ka susia hi.
  </para>
  <para style="p">
    <verse number="21" style="v"/>Nang hong zangin sakolte leh a tunga tuangte, sakollengte leh a hawlte,
  </para>
  <para style="p">
    <verse number="22" style="v"/>Papite leh nupite, khanghamte leh khangmoite, tangvalte leh nungakte,
  </para>
  <para style="p">
    <verse number="23" style="v"/>tuucingte leh a tuute, lokhote leh a tute, kumpite leh ukpite ka satnen hi.
  </para>
  <para style="p">
    <verse number="24" style="v"/>“Topa in kong cih-inah, Babilon khua leh Khaldea gam-a teengte khempeuh in Zion khua-a siatna a bawl manun note’ muhna ah ka thuk ding hi.
  </para>
  <para style="p">
    <verse number="25" style="v"/>“En in, mualpi banga lian a, leitung khempeuh a susia zo Babilon aw, nang kong langpan’ hi, Topa in kong ci hi. Keimah in nang’ lang khatah ka khut ka zan ding a, mualdawn panin nang hong khuk khia-in, kong kangtumsak ding hi.
  </para>
  <para style="p">
    <verse number="26" style="v"/>Na suangte innkiu suangin kiciang lo ding a, innbul suangnuai phahin kizang lo ding hi. A tawntungin gam simtham na suak ding hi, Topa in kong ci hi.
  </para>
  <para style="p">
    <verse number="27" style="v"/>“Leitungbup galsim dingin thu pia un; gamdangte kiangah peengkul mut un. Amah sim dingin kithawi sak in; Ararat, Minni leh Ashkenaz gamte sim sak un. Makai khat teel un la, kauphe honpi bangin sakolte va la un.
  </para>
  <para style="p">
    <verse number="28" style="v"/>Amah sim dingin gamdangte kithawisak un; Media kumpipa, makaite, uliante leh a ukna gam khempeuh kithawi sak un.
  </para>
  <para style="p">
    <verse number="29" style="v"/>Babilon gam in na sa-in, kitom-in a liing hi; bang hang hiam cih leh ama tunga Topa’ ngimna a tangtung a, Babilon gam simtham suak sakin kuamah a teengsak kei hi.
  </para>
  <para style="p">
    <verse number="30" style="v"/>Babilon galkapte in a do nawn kei uh a, a phualpi uhah a khawl uh hi. A tha uh om nawn lo a, numei tawh a kibang uh hi. A innte uh kihal sak a, a khua kongpi kalhna siktawnte uh a kitan hi.
  </para>
  <para style="p">
    <verse number="31" style="v"/>Babilon kumpipa kiangah, thu ko ding a, hong pai kamtaite, a ciah leh a kuan kiphamat uh a, mun khempeuh panin galte in Babilon khua hong sim-in,
  </para>
  <para style="p">
    <verse number="32" style="v"/>gun-a ngah mun teng la khin uh a, gal pan’na teng mei tawh kihalin, galkapte a lau mahmah uh hi, a ci uh hi.
  </para>
  <para style="p">
    <verse number="33" style="v"/>A vanglian Topa, Israel mite’ Pasian in kong gen-inah: Babilon mite tawlkhat khit ciangin anlak bangin a kila ding a, sual tunga ancil bangin, a kicilgawp ding hi.”
  </para>
  <para style="p">
    <verse number="34" style="v"/>“Babilon kumpipa Nebukhadznezzar in Jerusalem khua hong valhtum a, hong sukham gawp hi. Beel hawm bangin a hawmin hong koih a, gulpi bangin hong nawm valh hi. Ka neihsa a lim nono tawh amah kivak kham a, kei a hong hawlkhia hi.
  </para>
  <para style="p">
    <verse number="35" style="v"/>Kei’ tung leh ka mipihte’ tunga hong kibawl ngongtatna Babilon mite tungah tung ta hen, ci-in Zion khua-a teengte ci sak un. Khaldea mite in ka sisan man thuak ta uh hen, ci-in Jerusalem khua cisak un.”
  </para>
  <para style="p">
    <verse number="36" style="v"/>“Tua ahih manin Topa in kong cih-inah: En un, na thu uh kong sepsak ding a, no adingin kong thuk sak ding hi. A bual ka keusak ding a, a ciktui ka kangsak ding hi.
  </para>
  <para style="p">
    <verse number="37" style="v"/>Tua ciangin Babilon khuapi pen innsia losia suak ding a, se-alte’ teen’na mun suakin, a lipkhaphuai, simmawhna tawh a kiphitsan, kuama’ teen’ lohna mun a suak ding hi.
  </para>
  <para style="p">
    <verse number="38" style="v"/>“Babilon mite in humpi bangin a hawk khawm ding uh a, humpino bangin a ciak lualua ding uh hi.
  </para>
  <para style="p">
    <verse number="39" style="v"/>Ka hehna tawh amaute an ka vak ding a, khua a phawk nawn loh dong uh zu ka khamsak ding hi. A tawntungin a thuum paisuak ding uh a, a khanglo nawn kei ding uh hi, Topa in kong ci hi.
  </para>
  <para style="p">
    <verse number="40" style="v"/>Thahlup ding a, kipaipih tuuno bangin ahi zongin, tuutal leh keeltal bangin ahi zongin, amaute ka paipih suk ding hi.
  </para>
  <para style="p">
    <verse number="41" style="v"/>“Leitungbup’ pahtawi Babilon khuapi kila ta hi! Gamdangte’ lakah Babilon khua, a mulkimhuai suak ta hi!
  </para>
  <para style="p">
    <verse number="42" style="v"/>Babilon gamah tuipi hong kahto a, tuihual lauhuaite in tuam ta hi.
  </para>
  <para style="p">
    <verse number="43" style="v"/>A khuapite a mulkimhuai suak ta a, leikeuna sehnel gam suak ta hi. Gam sungah kuamah teeng lo a, kuamah in kantan ngei lo hi.
  </para>
  <para style="p">
    <verse number="44" style="v"/>Babilon khuate’ pasian Bel zong ka daantat ding a, a na guksa teng ka lak khiatsak kik ding hi. Gamdangte in amah a bia nuam kei ding uh hi; Babilon khua kulhpi a cim ta hi.
  </para>
  <para style="p">
    <verse number="45" style="v"/>“Ka mite aw, amau’ lak pan hong paikhia un! A lauhuai Topa’ hehna panin mi khempeuh kisuahtak ciat un!
  </para>
  <para style="p">
    <verse number="46" style="v"/>Gam sunga kam dawn kigen sawnte hangin, lungkia kei un, lau kei un. Kum khatin thu khat kigen a, a kum kik ciangin thudang khat kigen lel hi. Gam sungah ngongtatna thu om a, kumpi khat leh kumpi khat kidona thu kigen thei hi.
  </para>
  <para style="p">
    <verse number="47" style="v"/>“Tua ahih manin, en un, Babilon khua-a milimte ka dantah hun hong tung ding hi. A gam buppi ka zumhuaisak ding a, khua sungah kithatin a tuk ding uh hi.
  </para>
  <para style="p">
    <verse number="48" style="v"/>Tua ciangin vantung teng leh leitung leh, a sunga om nate khempeuh in Babilon’ hangin lungdamin la a sa ding uh hi. Bang hang hiam cih leh leilu lam panin amau a susia ding mi hong pai ding uh hi, Topa in kong ci hi.
  </para>
  <para style="p">
    <verse number="49" style="v"/>Babilon khua in leitung khempeuh a, om mite a sihsak mah bangin, Israel mi tampi a sihsak manin tu-in amah in sihna a thuak ding hi.
  </para>
  <para style="p">
    <verse number="50" style="v"/>“Namsau in a hong thah khak loh a nungta lai note aw, pai un, dingding kei un! Gamlapi pek panin Topa hong phawk un la, Jerusalem khua zong mangngilh kei un.
  </para>
  <para style="p">
    <verse number="51" style="v"/>Note in, ‘Kote in maizumna ka thuak uh a, simmawhna kam ka za khin uh hi. Minsiatna in ka maitang uh hong tuam khin hi; bang hang hiam cih leh Topa’ biakinn siangtho, gamdang mite in a hong lak sak uh hi,’ na ci uh hi.
  </para>
  <para style="p">
    <verse number="52" style="v"/>“Tua ahih manin, en un, Topa in kong cih-inah, Babilon khua-a a milimte uh’ tungah thu ka khen ni hun hong tung ding a, gam sung khempeuh ah a liamte in a tau ding uh hi.
  </para>
  <para style="p">
    <verse number="53" style="v"/>Babilon khua vantung-ah a kahtoh theih a, a sangpi-ah kip takin gal dalna a bawl theih hangin, Topa in kong cih-inah, kei’ kiang panin amah susia ding mi a hong pai teitei ding hi.
  </para>
  <para style="p">
    <verse number="54" style="v"/>“Ngai un! Babilon khua-ah mi kiko hi. Khaldea gam pana hong pai mite’ suksiatna lianpi hanga kahna aw ahi hi!
  </para>
  <para style="p">
    <verse number="55" style="v"/>Bang hang hiam cih leh Topa in Babilon khua a maimangsak a, a gamlumna zong a daisak hi. Galte in tuihual lum henhan bangin hong lut uh a, awng-in a gamlum henhan uh hi.
  </para>
  <para style="p">
    <verse number="56" style="v"/>Babilon khua a susia ding mi khat hong pai khin zo hi, A galkapte uh kiman khin a, a thalte uh a tum a tel suak khin hi. Bang hang hiam cih leh Topa in a thukkik thei Pasian hi a, a thukkik taktak ding hi.
  </para>
  <para style="p">
    <verse number="57" style="v"/>A kumpi uliante leh a mipilte uh akipan ukpite, uliante leh galkapte zu ka khamsak ding a, a tawntungin ihmu-in a khanglo nawn kei ding uh hi, ci-in a vanglian Topa a kici Kumpipa in kong gen hi.
  </para>
  <para style="p">
    <verse number="58" style="v"/>“A vanglian Topa in kong gen-inah: A sah Babilon khua kulhpi lei lakah cimsuk ding a, a sang khua kongpite zong mei tawh a kihal ding hi. Mite’ nasepna a mawkna suak a, minamte’ hanciamna vut leh vai suak hi,” a ci hi.
  </para>
  <para style="p">
    <verse number="59" style="v"/>Neriah’ tapa, Mahseiah’ tupa, Seraiah in Zedekiah kumpipa’ thuvanpa ahi hi, Kumpipa Zedekiah Judah gamah a maan’ zawh kum li ciangin Seraiah leh kumpipa Babilon-ah a pai uh hi. Tua hun laitakin kamsangpa Jeremiah in Seraiah thu a vaikhak hi,
  </para>
  <para style="p">
    <verse number="60" style="v"/>Jeremiah in Babilon khua tawh kisai-in Babilon khua-a a tung ding gimna khempeuh laibu khat sungah a gelh hi.
  </para>
  <para style="p">
    <verse number="61" style="v"/>Jeremiah in Seraiah’ kiangah, “Babilon khua na tun’ ciangin hih thute khempeuh na sim ding a,
  </para>
  <para style="p">
    <verse number="62" style="v"/>tua ciangin, ‘Topa aw, hih munah mihing hi taleh, ganhing hi taleh bangmah teeng lo a, a tawntunga a kinusia gam a suah nadingin na suksiat nading na genkhia khin zo hi,’ ci-in thu gen in.
  </para>
  <para style="p">
    <verse number="63" style="v"/>Hih laibu mite’ zakin na sim khit ciangin suang khat tawh hen khawm in la, Eufrates gun sungah paai in. Tua khit ciangin,
  </para>
  <para style="p">
    <verse number="64" style="v"/>‘Babilon khuapi’ gitlohna hangin a tungah gimna ka tung sak ding a, tu-a bangin Babilon khuapi zong tum sukin a hong dawkto kik nawn kei ding hi,’ ci-in gen in” a ci hi. Jeremiah’ thugenna tu-a ciang ahi hi.
  </para>
  <chapter number="52" style="c"/>
  <para style="p">
    <verse number="1" style="v"/>Zedekiah kumpi a suahin kum sawmnih leh kum khat a pha a, Jerusalem khua-ah kum sawm leh kum khat sung a maang hi. A nu’ min Hamutal hi a, Libnab khua-a teeng Jeremiah’ tanu ahi hi.
  </para>
  <para style="p">
    <verse number="2" style="v"/>Amah in Jehoiakim kumpipa mah bangin Pasian’ hoih sak lohte hong sem hi.
  </para>
  <para style="p">
    <verse number="3" style="v"/>Topa in Jerusalem khua leh Judah mite ama’ kiang panin a hawlkhiatna zah ding dongin a hehna a lian hi. Zedekiah kumpipa in Babilon kumpipa a langpan’ hi.
  </para>
  <para style="p">
    <verse number="4" style="v"/>Tua ciangin amah kumpi a suah zawh a kum kua kum, a kha sawmna, a ni sawm ni-in Babilon kumpipa Nabukhadnezzar in a galkap khempeuh tawh Jerusalem khua sim dingin hong kuan uh a, khuapi kimkotah galdalna a phut uh hi.
  </para>
  <para style="p">
    <verse number="5" style="v"/>Zedekiah kumpipa a maan’ zawh kum sawm leh kum khat a phak dong khuapi a kisim hi.
  </para>
  <para style="p">
    <verse number="6" style="v"/>A kha lina, a ni kua ni ciangin khuapi sungah kial nasia lua ahih manin, mite in an nek ding nei nawn lo uh hi.
  </para>
  <para style="p">
    <verse number="7" style="v"/>Tua ciangin khua kulhpi kiphutlet a, khuapi kimkotah Khaldea mite om napi-in, galkapte in zan laitak-in kumpipa’ huan gei-a kulh tegel kikal-a kongpi tawnin a taikhia sim uh a, Arabah leizang lam a manawh uh hi.
  </para>
  <para style="p">
    <verse number="8" style="v"/>Ahih hangin Khaldea galkapte in Zedekiah kumpipa a nungdelh uh a, Jerikho leizang-ah a phak uh ciangin a galkap khempeuh in kikhen thangin amah a taisan uh hi.
  </para>
  <para style="p">
    <verse number="9" style="v"/>Tua ciangin amaute in kumpipa a mat khit uh ciangin Hamath gam Riblah khua-ah Babilon kumpipa kiangah a puak uh a, amah in thukhenna a pia hi.
  </para>
  <para style="p">
    <verse number="10" style="v"/>Riblah khua-ah Babilon kumpipa in Zedekiah’ muh mahin a tate a thahlup sak a, Judah gam kumpi ulian khempeuh zong a thatlum hi.
  </para>
  <para style="p">
    <verse number="11" style="v"/>Babilon kumpipa in Zedekiah’ mittang a khelsak khit ciangin kol a bulh a, Babilon khuapi-ah paipihin a sih mateng thong sungah a koih hi.
  </para>
  <para style="p">
    <verse number="12" style="v"/>Babilon kumpipa Nebukhadnezzar a maan’ zawh kum sawm leh kum kua a phak kum, a kha ngana, a ni sawm ni-in Babilon kumpipa a cing galkap mangpa Nebuzaradan, Jerusalem khua sungah hong lut hi.
  </para>
  <para style="p">
    <verse number="13" style="v"/>Amah in Topa’ biakinnpi akipan kumpipa’ inn leh Jerusalem khua-a inn lian khempeuh a hal hi.
  </para>
  <para style="p">
    <verse number="14" style="v"/>Amah tawh a omkhawm Khaldea galkap khempeuh in Jerusalem khua kimkot a, kulh khempeuh a susia uh hi.
  </para>
  <para style="p">
    <verse number="15" style="v"/>Kumpi cing galkap mangpa Nebuzaradan in, mizawngpen pawlkhat tawh, khuapi sunga a kinusia lai mite tawh, Babilon kumpipa’ lam-a tai mite tawh, khutsiam mi a om lai teng tawh sal dingin a paikhiat pih hi.
  </para>
  <para style="p">
    <verse number="16" style="v"/>Ahih hangin kumpipa a cing galkap mangpa Nabuzaradan in leenggah lo cing ding leh lokho dingin gam sunga a zawngpente pawlkhat a nusia lai hi.
  </para>
  <para style="p">
    <verse number="17" style="v"/>Khaldea mite in Topa’ biakinnpi sunga a om sumngo khuamte, sumngo tuikuang leh a din’nate suzangawp uh a, sumngo khempeuh Babilon-ah a la uh hi.
  </para>
  <para style="p">
    <verse number="18" style="v"/>Tua banah, biak piakna-a kizang belte, vut luahnate, taitehte, kuangte, sikkeute leh biakinn kikhopna-a kizang sumngo tawh a kibawl kuangte khempeuh zong a la uh hi.
  </para>
  <para style="p">
    <verse number="19" style="v"/>Biak piakna-a kizang keu neute, meiam luahna kuang daite, kuangte, belte, khuaimeivak vakna khuamte, sikkeute leh tui buah nadinga kizang keute zong a la uh hi, Kham tawh a kibawl nate kham dingin ahi zongin, ngun tawh a kibawl nate ngun dingin ahi zongin kumpi cing galkap mangpa in a lakhia hi.
  </para>
  <para style="p">
    <verse number="20" style="v"/>Solomon kumpipa in Topa’ biakinnpi adingin a bawl khuampi nih kuangpi khat leh tua nuai-a a pua, sumngo bawngtal sawm leh nih leh a din’nate sunga om sumngote a gihna kiteh zo lo hi.
  </para>
  <para style="p">
    <verse number="21" style="v"/>Tua khamte khat ciangin tong sawm leh tong giat sang a, a kimkot tong sawm leh tong nih pha a, a sahna zung li pha-in a sung hawm hi.
  </para>
  <para style="p">
    <verse number="22" style="v"/>A tunglam tong nga ciang sumngo hi-in tua mun teng a kimkotah sumngo tawh a kibawl mangkawlsing lim a kisuai hi.
  </para>
  <para style="p">
    <verse number="23" style="v"/>Mangkawlsing a vekpi-in a kimkotah zakhat om a, sawmkua leh guk bek kilang hi.
  </para>
  <para style="p">
    <verse number="24" style="v"/>Kumpi cing galkap mangpa in siampi lianpenpa Seraiah tawh, siampi lian a nihna Zefaniah leh kongpi uk biakinn upa thum tawh a paipih a,
  </para>
  <para style="p">
    <verse number="25" style="v"/>khuapi sung panin galkapte a uk galkapmang khat leh khua sunga a kimu kumpipa’ uliante sagih tawh, galkap zum lai a kem galkap mangpa’ lai-atpa tawh, a khua sunga kimu midang sawmguk tawh, khua sung panin a paikhiatpih hi.
  </para>
  <para style="p">
    <verse number="26" style="v"/>Kumpi cing galkap mangpa Nebuzaradan in amaute paipihin Riblah khua-ah Babilon kumpipa’ kiangah a tun’pih hi.
  </para>
  <para style="p">
    <verse number="27" style="v"/>Babilon kumpipa in zong Hamath gam Riblah khua-ah amaute sat-in a thatlum hi. Tu-a bangin Judah mite a gam panun sal dingin a kila khia hi.
  </para>
  <para style="p">
    <verse number="28" style="v"/>Nebukhadnezzar in sal ding a, a paipih mi phazah in hih bang ahi hi: a kum sagih kumin Judah mi tulthum sawmnih thum,
  </para>
  <para style="p">
    <verse number="29" style="v"/>a kum sawm leh giat kumin Jerusalem khua panin Nubukhadnezzar in mi zagiat sawmthum-nih sal dingin a paipih a;
  </para>
  <para style="p">
    <verse number="30" style="v"/>Nebukhadnezzar a maan’ zawh a kum sawmnih leh thum kumin kumpi cing galkap mangpa Nebuzaradan in sal dingin Judah mi zasagih sawmli-nga a pai khiatpih hi. A vekpi-in mi tulli leh zaguk a pha hi.
  </para>
  <para style="p">
    <verse number="31" style="v"/>Judah kumpipa Jehoiakhin a saltan’ zawh kum sawmthum leh sagih kum ciangin Babilon-ah Evil-merodak kumpi a suak hi. Tua kumpipa in Judah kumpipa Jehoiakhin hehpih a, tua kum kha sawm leh kha nihna, ni sawmnih leh ni nga ni-in thong sung panin a suakta sak hi.
  </para>
  <para style="p">
    <verse number="32" style="v"/>Hoih takin a hopih a, Babilon khua-a a ompih kumpi dangte sangin a sangzaw tutna a pia hi.
  </para>
  <para style="p">
    <verse number="33" style="v"/>Tua ahih manin Jehoiakhin in a thong puante a suahkhia hi. A nuntak hun sung teng khempeuh kumpipa’ sabuai-ah ni simin an a ne hi.
  </para>
  <para style="p">
    <verse number="34" style="v"/>A sih ni a tun’ mateng a nuntak hun sung tengin ni simin a kisapna bangin kumpipa in a pia tawntung hi.
  </para>
</usx>