<?xml version="1.0" encoding="utf-8"?>
<usx version="2.0">
  <book code="1KI" style="id">1 Kings</book>
  <para style="mt">1 Kings</para>
  <chapter number="1" style="c" />
  <para style="p">
    <verse number="1" style="v" />Tu-in Kumpi David teekin kum tam ta hi. Amaute in amah puan a silhsak uh hangin a khua lum theilo hi.
  </para>
  <para style="p">
    <verse number="2" style="v" />Tua ahih ciangin a nasemte in ama kiangah, “Ka to kumpipa-a' dingin nungakno khat kizong hen la, amah in kumpipa enin amah a kemnu hita hen. Ka to kumpipa a khua a lum theihna dingin na ang sungah tuanu lum hen,” a ci uh hi.
  </para>
  <para style="p">
    <verse number="3" style="v" />Tua ahih ciangin amaute in Israel gamsung khempeuhah nungak melhoih khat zong uh a, Shunem mi Abishag mu-in, kumpipa kiangah amah paipih uh hi.
  </para>
  <para style="p">
    <verse number="4" style="v" />Tua nungak melhoih mahmah a, kumpipa a kemnu suakin ama na a sem hi. A lupkhawm uh hangin kumpipa in amah hih zolo hi.
  </para>
  <para style="p">
    <verse number="5" style="v" />Tu-in David in Haggith tawh a neih a tapa Adonijah amahmah kiliansak tawmin, “Keimah, kumpi ka hi ding hi,” a ci hi. Amah in ama-a' dingin leengte leh sakol tung tuangte, leh ama mai-ah a tai ding mihing sawmnga vaihawm hi.
  </para>
  <para style="p">
    <verse number="6" style="v" />A pa David in, “Bang hangin tua bang tua bangin gamta na hi hiam?” ci-a dotna tawh khatvei beek amah tai ngeilo hi. Amah pen a melhoih mahmah mi khat zong ahi hi. Amah pen Absalom zoma suak ahi hi.
  </para>
  <para style="p">
    <verse number="7" style="v" />Amah in Zeruiah' tapa Joab leh siampi Abiathar tawh vaihawm hi. Amaute in Adonijah zui-in amah pan'pih uh hi.
  </para>
  <para style="p">
    <verse number="8" style="v" />Ahih hangin siampi Zadok, leh Jehoiada' tapa Benaiah, leh David' mi a thahatte in Adonijah pan'pihlo uh hi.
  </para>
  <para style="p">
    <verse number="9" style="v" />Adonijah in Enrogel gei-a om Gulpi' Suangpi kiangah tuute, bawngtalte, leh ganno thaute biakna-in pia-in, amah in kumpipa' tapate ahi a sanggamte khempeuh leh Judah gam kumpi uliante khempeuh sam a,
  </para>
  <para style="p">
    <verse number="10" style="v" />ahih hangin kamsangpa Nathan ahi a, Benaiah ahi a, mi thahatte ahi a, a sanggampa Solomon ahi zongin samlo hi.
  </para>
  <para style="p">
    <verse number="11" style="v" />Tua ciangin Nathan in Solomon' nu Bathsheba kiangah, “Haggith' tapa Adonijah kumpi suak khinin, David in tua thu a theihlohna thu za nailo na hi hiam?
  </para>
  <para style="p">
    <verse number="12" style="v" />Tua ahih ciangin tu-in hong pai in. Nangma nuntakna leh na tapa Solomon' nuntakna na suahtaksak theihna dingin nang tungah ngaihsutna kong pia ding hi.
  </para>
  <para style="p">
    <verse number="13" style="v" />Thakhatin Kumpi David kiangah pai-in ama tungah, ‘Ka to kumpipa in na nasemnu' tungah hong kiciamin, “Na tapa Solomon pen keima nungah maangin, keima kumpi tokhom tungah tu ding hi,” ci hilo na hi hiam? Tua ahih ciangin bang hangin Adonijah kumpi suak ahi hiam?’ ci in.
  </para>
  <para style="p">
    <verse number="14" style="v" />Tua ciangin kumpipa kiangah thu na gen laitakin kei zong nangma nungah hong pai-in nangma thugen teng kong pan'pih ding hi,” a ci hi.
  </para>
  <para style="p">
    <verse number="15" style="v" />Tua ahih ciangin Bathsheba a inndei sung kumpipa kiangah va pai hi (tu-in kumpipa teek mahmah a, Shunem mi Abishag in kumpipa' na sem hi.)
  </para>
  <para style="p">
    <verse number="16" style="v" />Bathsheba kunin kumpipa tungah zahtakna bawl a, kumpipa in, “Bang deih na hi hiam?” a ci hi.
  </para>
  <para style="p">
    <verse number="17" style="v" />Tuanu in ama kiangah, “Ka topa aw, na nasemnu tungah { Topa } na Pasian' min tawh kiciamin, ‘Na tapa Solomon pen keima nungah maangin, keima kumpi tokhom tungah tu ding hi,’ na ci hi.
  </para>
  <para style="p">
    <verse number="18" style="v" />Tu-in en in, ka to kumpipa in na theihloh hangin, Adonijah kumpi ahi hi.
  </para>
  <para style="p">
    <verse number="19" style="v" />Amah in biakna-in bawngtalte, ganno thaute, leh tuute, tampi tak pia khin a, kumpipa' tapate khempeuh, siampi Abiathar, leh galkapte a ukpa Joab sam a, ahih hangin amah in na nasempa Solomon samlo hi.
  </para>
  <para style="p">
    <verse number="20" style="v" />Ka to kumpipa aw, tu-in nangma nungah ka to kumpipa' tokhom tungah kua tu ding, ci-a amaute kiangah na gen ding ngakin Israel-te khempeuh in nang hong en uh hi.
  </para>
  <para style="p">
    <verse number="21" style="v" />Tua bang hi kei leh ka to kumpipa na bei ciangin kei leh ka tapa Solomon a khialin a hong kiseh hun hong tung ding hi,” a ci hi.
  </para>
  <para style="p">
    <verse number="22" style="v" />Kumpipa tawh tuanu kiho-in a om laitakin kamsangpa Nathan hong tum hi.
  </para>
  <para style="p">
    <verse number="23" style="v" />Kumpipa kiangah, “Hih lai-ah kamsangpa Nathan om hi,” ci-in a kigen hi. Kumpipa mai-ah amah hong pai ciangin a mai leilam ngatin kumpipa' mai-ah a kun hi.
  </para>
  <para style="p">
    <verse number="24" style="v" />Tua ciangin Nathan in, “Ka to kumpipa aw, ‘Keima nungah Adonijah maangin ka kumpi tokhom tungah tu ding hi,’ ci na hi hiam?
  </para>
  <para style="p">
    <verse number="25" style="v" />Bang hang hiam cih leh tuni-in amah paisuk khinin, bawngtalte, ganno thaute, leh tuute, tampi tak biakna-in pia a, kumpipa' tapate khempeuh, galkapte a ukpa Joab, leh siampi Abiathar sam hi. Amaute in ama-a' ding pawi bawl uh a, ‘Kumpi Adonijah a khan' sau hen!’ ci uh hi.
  </para>
  <para style="p">
    <verse number="26" style="v" />Ahih hangin na nasempa keimah, leh siampi Zadok, leh Jehoiada' tapa Benaiah, leh na nasempa Solomon, amah in hong samlo hi.
  </para>
  <para style="p">
    <verse number="27" style="v" />Ka to kumpipa in hih thu thukimpihin, nangma khit ciangin ka to kumpipa' tokhom tungah kua tu ding cih thu na nasem kote' kiangah hong im na hi hiam?” a ci hi.
  </para>
  <para style="p">
    <verse number="28" style="v" />Tua ciangin Kumpi David in dawngin, “Bathsheba ka kiangah hong samkik in,” a ci hi. Tua ahih ciangin kumpipa omna-ah tuanu hong pai-in, kumpipa' mai-ah a ding hi.
  </para>
  <para style="p">
    <verse number="29" style="v" />Kumpipa kiciamin, “Haksatna khempeuh panin kei a hong honkhia { Topa } a nungta ahih mah bangin,
  </para>
  <para style="p">
    <verse number="30" style="v" />nangma tungah { Topa}, Israel Pasian' min tawh hong kiciamin, ‘Keima nungah ka tapa Solomon maang ding a, keima tangin ka kumpi tokhom tungah tu ding hi,’ ka cihsa mah bangin, tuni-in zong ka cikik hi,” a ci hi.
  </para>
  <para style="p">
    <verse number="31" style="v" />Tua ciangin Bathsheba in leilam maingatin kunin kumpipa tungah zahtakna bawl a, “Ka to kumpi David nungta tawntung ta hen!” a ci hi.
  </para>
  <para style="p">
    <verse number="32" style="v" />Tua ciangin Kumpi David in siampi Zadok, kamsang Nathan, leh Jehoiada' tapa Benaiah samsak hi. Tua ahih ciangin kumpipa' mai-ah amaute hong pai uh hi.
  </para>
  <para style="p">
    <verse number="33" style="v" />Kumpipa in amaute kiangah, “Na topa' nasemte paipih un la, ka tapa Solomon keima la-sakol tungah tuangsakin Gihon-ah paipihsuk un.
  </para>
  <para style="p">
    <verse number="34" style="v" />Israel-te' tungah kumpi-in tua lai munah siampi Zadok leh kamsang Nathan sathau nilhsak un. Tua ciangin peengkul tum un la, ‘Kumpi Solomon khan'sau hen!’ ci un.
  </para>
  <para style="p">
    <verse number="35" style="v" />Tua ciangin ama nungah note nong pai ding uh a, amah hong pai-in ka kumpi tokhom tungah hong tu ding hi; bang hang hiam cih leh keima tangin amah kumpi hi ding hi. Israel leh Judah a ukpa dingin amah ka seh khinzo hi,” a ci hi.
  </para>
  <para style="p">
    <verse number="36" style="v" />Tua ciangin Jehoiada' tapa Benaiah in dawngin, “Hi ta hen! { Topa}, ka to kumpipa' Pasian in tua bangin kipsak ta hen.
  </para>
  <para style="p">
    <verse number="37" style="v" />{ Topa } in ka to kumpipa a ompih mah bangin Solomon zong ompih hen la, ka to Kumpi David' tokhom sangin ama tokhom lianzaw sak hen,” a ci hi.
  </para>
  <para style="p">
    <verse number="38" style="v" />Tua ahih ciangin Zadok, kamsang Nathan, Jehoiada' tapa Benaiah, leh Khereth mite leh Peleth mite paisukin Kumpi David' la-sakol tungah Solomon tuangsak uh a, Gihon-ah amah paipih uh hi.
  </para>
  <para style="p">
    <verse number="39" style="v" />Tua lai-ah siampi Zadok in puanbuk panin sathau biing la-in Solomon a nilh hi. Tua ciangin amaute in peengkul tum uh hi. Tua ciangin mi khempeuh in, “Kumpi Solomon khan'sau hen!” a ci uh hi.
  </para>
  <para style="p">
    <verse number="40" style="v" />Tua ciangin mi khempeuh ama nungah pai-in tamngaikop tum uh a, nakpi takin lungdam uh a, amau' gamlumna in lei a thawnkham hi.
  </para>
  <para style="p">
    <verse number="41" style="v" />Adonijah leh amah tawh a om leenglate khempeuh in a pawi bawl a man khit uh ciangin hih thu za uh hi. Joab in peengkul aw a zak ciangin amah in, “Khuapi sungah hih gamlumna bang a cihnopna ahi hiam?” a ci hi.
  </para>
  <para style="p">
    <verse number="42" style="v" />Amah a kampau laitakin, siampi Abiathar' tapa Jonathan hong pai hi. Tua ciangin Adonijah in, “Hong tum in; bang hang hiam cih leh nang migina na hi a, thuhoih nong puak hi,” a ci hi.
  </para>
  <para style="p">
    <verse number="43" style="v" />Jonathan in Adonijah dawngin, “Hilo hi; bang hang hiam cih leh i to kumpi David in kumpi-in Solomon bawl khin hi.
  </para>
  <para style="p">
    <verse number="44" style="v" />Kumpipa in amah tawh siampi Zadok, kamsang Nathan, leh Jehoiada' tapa Benaiah, leh Khereth mite leh Peleth mite sawl khin hi. Amaute in kumpipa' la-sakol tungah amah tuangsak khin uh hi.
  </para>
  <para style="p">
    <verse number="45" style="v" />Siampi Zadok leh kamsang Nathan in Gihon-ah kumpi-in amah sathau nilh khin uh hi. Tua lai panin amaute lungdamin ciahkhin uh ahih manin khuapi sung gamlum hi. Nangma zak pen hih gamlumna ahi hi.
  </para>
  <para style="p">
    <verse number="46" style="v" />Tu-in Solomon in kumpi tokhom luah khinta hi.
  </para>
  <para style="p">
    <verse number="47" style="v" />Tua thamloin kumpipa' nasemte i to Kumpi David tungah lungdamna a ko dingin pai uh a, ‘Na Pasian in nangma min sangin Solomon' min a thangzaw-in bawl hen la, nangma tokhom sangin ama tokhom a lianzaw-in bawl ta hen,’ ci uh hi. A lupna tung panin kumpipa mahmah zong kun hi.
  </para>
  <para style="p">
    <verse number="48" style="v" />Kumpipa in zong, ‘Keima mit-a ka muhin keima suanlekhakte khat ka kumpi tokhom tungah a tu dingin tuni-in a pia { Topa}, Israel Pasian in thupha ngah ta hen,’ ci hi,” a ci hi.
  </para>
  <para style="p">
    <verse number="49" style="v" />Tua ciangin Adonijah' leenglate khempeuh ling uh a, dingin amau' mun ciatah a ciah uh hi.
  </para>
  <para style="p">
    <verse number="50" style="v" />Tua ciangin Adonijah in Solomon kihta hi. Amah pai-in biakna tau kite pom hi.
  </para>
  <para style="p">
    <verse number="51" style="v" />Tua ciangin Solomon kiangah, “Adonijah in Kumpi Solomon hong kihta hi. Amah in biakna tau kite lenin, ‘Amah in a nasempa namsau tawh a thahlohna ding kei tungah Kumpi Solomon hong kiciam masa hen,’ ci hi,” kici hi.
  </para>
  <para style="p">
    <verse number="52" style="v" />Tua ciangin Solomon in, “Amah in a kilawm mi ahihna a lahtel theih leh ama samzang khat zong leilakah kialo ding a, ahi zongin ama sungah gitlohna a kimuh leh amah si ding hi,” a ci hi.
  </para>
  <para style="p">
    <verse number="53" style="v" />Tua ahih ciangin Kumpi Solomon in mi sawl a, amaute in zong biakna tau panin amah paikhiatpih uh hi. Amah hong pai-in Kumpi Solomon' tungah zahtakna bawl hi. Tua ciangin Solomon in ama kiangah, “Na inn-ah ciah in,” a ci hi.
  </para>
  <chapter number="2" style="c" />
  <para style="p">
    <verse number="1" style="v" />David' sih ding hun a nai ciangin amah in a tapa Solomon thuhilhin,
  </para>
  <para style="p">
    <verse number="2" style="v" />“Leitung mi khempeuh ngeina bangin a pai ding ka hi ta hi. Thakhauhin pasal na hihna kilangsak in.
  </para>
  <para style="p">
    <verse number="4" style="v" />Amah in kei tungah a hong gen, ‘Na tapate in a lungsim khempeuh uh leh a nuntakna khempeuh uh tawh keima mai-ah thuman takin gamtat ding limtakin a ngaihsut nak uh leh Israel kumpi tokhom tungah khat beek in nang hong tamasaklo ding hi,’ ci-a a thugenna { Topa } in a kipsak theihna dingin, Moses thukham sungah a kigelh bangin { Topa } na Pasian' thuhilhna zui-in, ama lampite hoihtakin tawn in la, ama thukhamte, a thupiakte, a biakna ngeina kipte hoihtakin zui in. Tua hi leh na heksuk na hektohna khempeuhah na dau hong pai ding hi.
  </para>
  <para style="p">
    <verse number="5" style="v" />“Thamloin, Zeruiah' tapa Joab in kei hong bawlna, gal sunga a si mite' phu a lakna-in gal kilem hun sungin a thah, Israel galkap ukte ahi mi nih, Ner' tapa Abner leh Jether' tapa Amasa tungah a bawlna leh, amah in mawhna neilo mite thatin, tua ama gamtatna hangin ka thuaknate zong na thei hi.
  </para>
  <para style="p">
    <verse number="6" style="v" />Tua ahih ciangin nangma pilna bangin gamta in la, lungnuam takin sih ngeina tawh amah na sihsak loh ding thei in.
  </para>
  <para style="p">
    <verse number="7" style="v" />Ahih hangin Gilead mi Barzillai' tapate tungah thuman takin gamta in la, na sabuai-a an nete bangin amaute omsak in; bang hang hiam cih leh na sanggampa Absalom' kiang panin ka tai lai-in amaute in tua bang thumanna tawh kei hong bawl uh hi.
  </para>
  <para style="p">
    <verse number="8" style="v" />Mahanaim-ah ka pai lai-in a nasia samsiatna tawh kei a hong samsia, Bahurim panin a hong pai Benjamin mi Gera' tapa Shimei zong nang tawh om hi. Ahih hangin Jordan-ah keimah a dawn dingin hong pai ciangin ama tungah { Topa } tawh kiciamin, ‘Namsau tawh nang kong that kei ding hi,’ ka ci hi.
  </para>
  <para style="p">
    <verse number="9" style="v" />Ahi ta zongin tu-in amah a mawhbaang loin ngaihsun kei in; bang hang hiam cih leh nang mipil na hi hi. Ama tungah na bawl dinga a kilawm na thei ngawn ding hi. Amah thatin a lutang hanah na paipihsuk ding hi,” a ci hi.
  </para>
  <para style="p">
    <verse number="10" style="v" />Tua ciangin David si a, David khuapi sungah kivui hi.
  </para>
  <para style="p">
    <verse number="11" style="v" />Israel-te tungah David in kum sawmli sung uk hi. Amah in Hebron-ah kum sagih sung ukin, Jerusalem-ah kum sawmthum leh kum thum sung uk hi.
  </para>
  <para style="p">
    <verse number="12" style="v" />Tua ahih ciangin a pa David' tokhom tungah Solomon tu a, ama kumpi gam kiptakin kiphut hi.
  </para>
  <para style="p">
    <verse number="13" style="v" />Tua ciangin Solomon' nu Bathsheba kiangah David in Haggith tawh a neih a tapa Adonijah hong pai hi. Tuanu in, “Thunuama hong pai na hi hiam?” a ci hi. Amah in, “Thunuam hi,” a ci hi.
  </para>
  <para style="p">
    <verse number="14" style="v" />Tua ciangin Adonijah in, “Nang tungah gen ding khat ka nei hi,” a ci hi. Amah in, “Gen in,” a ci hi.
  </para>
  <para style="p">
    <verse number="15" style="v" />Adonijah in, “Kumpi gam pen keima-a' hi-in, Israel-te khempeuh in keima uk ding a lamet mahmahna uh na thei hi. Ahi zongin kumpi gam kihei-in ka sanggampa-a' suak hi; bang hang hiam cih leh hih thu pen { Topa' } kiang pan ahi hi.
  </para>
  <para style="p">
    <verse number="16" style="v" />Tu-in nangma tung panin kong nget ding khat om hi; kei hong nial kei in,” a ci hi. Tuanu in ama kiangah, “Gen in,” a ci hi.
  </para>
  <para style="p">
    <verse number="17" style="v" />Amah in, “Kumpi Solomon kiangah nong ngetsak ding kong thum hi. Amah in nang' thu hong niallo ding hi. Shunem mi Abishag ka zi dingin kei tungah hong piak ding ka ut hi,” a ci hi.
  </para>
  <para style="p">
    <verse number="18" style="v" />Bathsheba in, “Hoih mahmah hi; kumpipa kiangah kong gensak ding hi,” a ci hi.
  </para>
  <para style="p">
    <verse number="19" style="v" />Tua ahih ciangin Adonijah tangin ama tungah thu a gen dingin Kumpi Solomon kiangah Bathsheba va pai hi. Tua ciangin tuanu a dawn dingin kumpipa dingin tuanu mai-ah a kun hi. Tua ciangin ama tokhom tungah tu-in kumpipa' nu-a' dingin tutna khat lasak hi. Tuanu ama taklamah a tu hi.
  </para>
  <para style="p">
    <verse number="20" style="v" />Tua ciangin amah in, “Nangma tungah na neuno khat nget ding ka nei hi; kei hong nial kei in,” a ci hi. Kumpipa in ama kiangah, “Hong ngen in, nu aw; kong nial kei ding hi,” a ci hi.
  </para>
  <para style="p">
    <verse number="21" style="v" />Amah in, “Shunem mi Abishag ama zi dingin na sanggampa Adonijah tungah kipia hen,” a ci hi.
  </para>
  <para style="p">
    <verse number="22" style="v" />Kumpi Solomon in a nu dawngin, “Bang hangin Adonijah-a' dingin Shunem mi Abishag hong ngen na hi hiam? Kumpi gam zong ama-a' dingin ngetsak lai vet in; bang hang hiam cih leh amah ka u hi a, ama lamah siampi Abiathar leh Zeruiah' tapa Joab pang hi,” a ci hi.
  </para>
  <para style="p">
    <verse number="23" style="v" />Tua ciangin Kumpi Solomon zong { Topa } tawh kiciamin, “Hih thu in Adonijah' nuntakna a lei kei taak leh Pasian in kei hong dawm kei ta hen!
  </para>
  <para style="p">
    <verse number="24" style="v" />Tua ahih ciangin tu-in, kei hong kipsakin ka pa David' tokhom tungah hong koih a, ama ciamsa bangin kei tung leh ka suanlekhakte tungah kumpi gam hong pia { Topa } a nungta ahih mah bangin, tuni-in Adonijah kithat ding hi,” a ci hi.
  </para>
  <para style="p">
    <verse number="25" style="v" />Tua ahih ciangin Kumpi Solomon in Jehoiada' tapa Benaiah sawl hi. Amah in tuapa satpuk sukin, tua ciangin amah a si hi.
  </para>
  <para style="p">
    <verse number="26" style="v" />Tua ciangin siampi Abiathar' kiangah kumpipa in, “Nangma mun leh nangma gam a omna Anathoth-ah ciah in; bang hang hiam cih leh na sih ding a kilawm ahi hi. Ahih hangin nangmah in ka pa David' mai-ah Topa { Pasian}' Thuciamna Singkuang na puakna leh ka pa' gimna-ah na gimkhopna hangin tutungin nang kong that kei ding hi,” a ci hi.
  </para>
  <para style="p">
    <verse number="27" style="v" />Tua ahih ciangin Solomon in { Topa' } siampi hihna panin Abiathar hawlkhia-in, Eli innkuan tawh kisai thu { Topa } in Shiloh-ah a genna thu tua bangin a tungsak hi.
  </para>
  <para style="p">
    <verse number="28" style="v" />Hih thu Joab kiang a tun' ciangin { Topa' } puanbukah Joab tai-in biakna tau kite a len hi. (Joab in Absalom pawlpih loin Adonijah a na pawlpihna hang ahi hi.)
  </para>
  <para style="p">
    <verse number="29" style="v" />Kumpi Solomon kiangah, “{ Topa' } puanbukah Joab tai hi,” ci-in a kigen ciangin Solomon in Jehoiada' tapa Benaiah sawlin, “Pai in; amah satpuk in,” a ci hi.
  </para>
  <para style="p">
    <verse number="30" style="v" />Tua ahih ciangin { Topa' } puanbukah Benaiah hong pai-in ama kiangah, “Kumpipa in thu hong pia a, ‘Hong paikhia in,’ ci hi,” a ci hi. Ahih hangin amah in, “Hilo hi, hih lai-ah kei ka sizaw ding hi,” a ci hi. Tua ciangin Benaiah in kumpipa kiangah thu puakin, “Tua bangin Joab in thu gen a, tua bangin amah in kei hong dawng hi,” a ci hi.
  </para>
  <para style="p">
    <verse number="31" style="v" />Kumpipa in amah dawngkikin, “Ama cihsa bangin hih in; amah satlum in la phum in. Joab in thu omlopi-in mi a thahna hangin mawhna pen keima tung leh ka suanlekhakte' tung panin tua bangin na siangsak ding hi.
  </para>
  <para style="p">
    <verse number="32" style="v" />{ Topa } in ama mawhna ama lu tung mahah tungsak kik ding hi. Bang hang hiam cih leh ka pa David' theihloh kalin amah in Israel galkapte a uk Ner' tapa Abner leh Judah galkapte a uk Jether' tapa Amasa, amah sangin thuman zaw-in a hoihzaw ahi mihing nih do-in namsau tawh a that hi.
  </para>
  <para style="p">
    <verse number="33" style="v" />Tua ahih ciangin mi thahna hangin gimna pen Joab' lu tung leh ama suanlekhakte' lu tungah a tawntungin hong tungkik ding hi. Ahih hangin David' tung, ama suanlekhakte' tung, ama innkuan tung, leh ama kumpi tokhom tungah { Topa' } kiang panin a tawntung nopna om ding hi,” a ci hi.
  </para>
  <para style="p">
    <verse number="34" style="v" />Tua ciangin Jehoiada' tapa Benaiah paito-in amah satpuk sukin that a, gamlak ama inn sungah amah kiphum hi.
  </para>
  <para style="p">
    <verse number="35" style="v" />Kumpipa in Joab tangin galkapte' tungah Jehoiada' tapa Benaiah koih a, kumpipa in Abiathar' tangin siampi Zadok a koih hi.
  </para>
  <para style="p">
    <verse number="36" style="v" />Tua ciangin kumpipa in mi sawlin Shimei samsakin ama kiangah, “Jerusalem-ah inn khat lamin tua lai-ah teng in la, tua lai mun panin mun khat peuhpeuhah paikhia kei in.
  </para>
  <para style="p">
    <verse number="37" style="v" />Bang hang hiam cih leh nang paikhia-in Kidron lui na kantan ni-in na sih ding teltakin thei in; na sih leh nangma khialhna hang hi ding hi,” a ci hi.
  </para>
  <para style="p">
    <verse number="38" style="v" />Tua ciangin Shimei in kumpipa kiangah, “Na thugen hoih hi; ka to kumpipa' gen bangin na nasempa gamta ding hi,” a ci hi. Tua ahih ciangin Jerusalem-ah sauveipi sung Shimei om hi.
  </para>
  <para style="p">
    <verse number="39" style="v" />Ahih hangin kum thum a cin' ciangin Gath kumpipa Maakah' tapa Akhish kiangah Shimei' silate nih va tai uh hi. Shimei' kiangah, “En in, na silate Gath-ah om hi,” ci-in a kigen ciangin
  </para>
  <para style="p">
    <verse number="40" style="v" />Shimei dingin la khat a van vawhin a silate a zong dingin Gath-a Akhish kiangah pai a, Gath panin a silate a ciahpih hi.
  </para>
  <para style="p">
    <verse number="41" style="v" />Jerusalem panin Gath-ah Shimei pai-in a ciahkikna thu Solomon kiangah a kigen ciangin
  </para>
  <para style="p">
    <verse number="42" style="v" />kumpipa in mi sawlin Shimei samsakin ama kiangah, “{ Topa } tawh hong kiciam sakin, thupi takin nang hong thuhilhin, ‘Nang, mun khat peuhpeuhah na paikhiat ni-in na sih ding teltakin thei in,’ hong ci hilo ka hi hiam? Tua ciangin nangmah in, ‘Na thugen hoih hi; ka mang hi,’ na ci hi.
  </para>
  <para style="p">
    <verse number="43" style="v" />Tua ahih ciangin bang hangin { Topa' } tungah na kiciamna leh nang hong thuhilhin kong thupiakna zuilo na hi hiam?” a ci hi.
  </para>
  <para style="p">
    <verse number="44" style="v" />Tua banah kumpipa in Shimei kiangah, “Ka pa David tungah siatna na bawlte khempeuh na lungsimah na thei hi. Tua ahih ciangin { Topa } in nangma siatna nangma lu tung mahah hong tun'kik ding hi.
  </para>
  <para style="p">
    <verse number="45" style="v" />Ahih hangin Kumpi Solomon thupha kipia-in, a tawntungin { Topa' } mai-ah a tokhom kikipsak ding hi,” zong a ci lai hi.
  </para>
  <para style="p">
    <verse number="46" style="v" />Tua ciangin kumpipa in Jehoiada' tapa Benaiah thu pia hi. Amah paikhia-in Shimei satpuk sukin, tua ciangin amah a si hi. Tua ahih ciangin Solomon' khutsungah kumpi gam kikipsak hi.
  </para>
  <chapter number="3" style="c" />
  <para style="p">
    <verse number="1" style="v" />Solomon in Egypt kumpipa Faro tawh numei-a kizopna bawl hi. Amah in Faro' tanu la a, ama inn leh { Topa' } biakinn leh Jerusalem kimkota kulhpi a lam a zawh mateng David khuapi sungah tuanu paipihin omsak hi.
  </para>
  <para style="p">
    <verse number="2" style="v" />Ahi zongin { Topa}-a' dingin biakinn kilam nailo ahih manin mite in mualtunga biaknate-ah biakna pia uh hi.
  </para>
  <para style="p">
    <verse number="3" style="v" />Solomon in { Topa } itin, a pa David' thukhamte zui hi. Ahi zongin amah in mualtunga biaknate-ah biakna pia-in paknamtui hal hi.
  </para>
  <para style="p">
    <verse number="4" style="v" />Tua ciangin biakna a pia dingin Gibeon-ah kumpipa pai hi; bang hang hiam cih leh mualtunga biakna mun a lian pen ahi hi. Solomon in tua biakna tau tungah meihal biakna tam veipi tak a piaknasa mun ahi hi.
  </para>
  <para style="p">
    <verse number="5" style="v" />Gibeon-ah zanin mang sungah Solomon' tungah { Topa } kilang hi. Pasian in, “Nang kong piak ding hong gen in,” a ci hi.
  </para>
  <para style="p">
    <verse number="6" style="v" />Solomon in, “Na nasem ka pa David' tungah a lian itna kip na lak hi. Bang hang hiam cih leh cihtakna, thumanna tawh nangma mai-ah gamta-in, nangma tungah lungsim thutang hi. Nangmah in ama-a' dingin hih a lian itna kip koihsakin, tuni-in ama tokhom tungah a tu ding tapa khat na pia hi.
  </para>
  <para style="p">
    <verse number="7" style="v" />Tu-in, { Topa } ka Pasian aw, kei pen naupangno khat hinapi-in ka pa David' munah kumpi-in na nasempa nong koih hi. Bangci gamtatin bangci nasep ding cih ka theih khat zong omlo hi.
  </para>
  <para style="p">
    <verse number="8" style="v" />A lian, a phazah a kisim zolo, a tamna a kiseh theilo, nangmah in na teelsa na mite lakah na nasempa om hi.
  </para>
  <para style="p">
    <verse number="9" style="v" />Tua ahih ciangin keimah in a sia leh a pha ka theihtheihna dingin na mite ukna ding thu theihtelna lungsim na nasempa hong pia in. Bang hang hiam cih leh hih a lian a tam na mite kua in ukzo ding ahi hiam?” a ci hi.
  </para>
  <para style="p">
    <verse number="10" style="v" />Solomon' thungetna in { Topa } lungkimsak hi.
  </para>
  <para style="p">
    <verse number="11" style="v" />Pasian in ama kiangah, “Nangmah in hih thu hong ngenin, nangma-a' dingin khan'sauna ahi a, hauhna ahi a, na galte thahzawhna ding ahi zongin hong ngenloin, a man thu na theihna dingin nang-a' dingin thu theihtelna hong ngen na hih manin,
  </para>
  <para style="p">
    <verse number="12" style="v" />en in, nangma hong ngetna bangin kong pia ding hi. En in, nangma hun ma-in nang tawh a kibang a omlohna ding leh nangma khitah zong nang tawh a kibang hong khan'lohna dingin pilna leh theihna lungsim kong pia ding hi.
  </para>
  <para style="p">
    <verse number="13" style="v" />Nangma hunsung tawntung kumpi dang nang tawh a kiteh theihlohna dingin nangma hong ngetloh hauhna leh pahtawina zong nang kong pia ding hi.
  </para>
  <para style="p">
    <verse number="14" style="v" />Na pa David in a tot bangin nangmah in ka lampite tawnin, ka thukhamte leh ka thupiaknate na zuih nak leh na khan' ka sausak ding hi,” a ci hi.
  </para>
  <para style="p">
    <verse number="15" style="v" />Tua ciangin Solomon khanglo a, hih pen a mang na hi hi. Tua ciangin Jerusalem-ah amah pai a, { Topa' } Thuciamna Singkuang mai-ah amah dingin meihal biaknate leh thunuama biaknate pia-in, a nasemte khempeuh-a' dingin pawi khat a kham hi.
  </para>
  <para style="p">
    <verse number="16" style="v" />Tua ciangin kumpipa kiangah numei paktat nih hong pai-in a mai-ah ding uh hi.
  </para>
  <para style="p">
    <verse number="17" style="v" />A numei khat in, “Aw, ka topa aw, hih numei leh kei, inn khat sungah ka omkhawm uh hi; amah zong inn-ah a om sungin keimah in ta khat ka nei hi.
  </para>
  <para style="p">
    <verse number="18" style="v" />Ka ta neih khit ni thum ni ciangin hih numei in zong ta hong nei hi. Ko gel bek a om ka hi uh a, kote tawh inn sungah kuamah dang omlo hi.
  </para>
  <para style="p">
    <verse number="19" style="v" />Amah in delhphahkha ahih manin zanin hih numei' tapa a si hi.
  </para>
  <para style="p">
    <verse number="20" style="v" />Tua ciangin zankim laitakin amah tho-in, na nasemnu ka ihmut laitakin ka kiang panin ka tapa la-in ama ang-ah koih a, ama tapa si kei' ang-ah hong koih hi.
  </para>
  <para style="p">
    <verse number="21" style="v" />Zingsangin ka ta nawi a pia dingin ka thawh ciangin, a sisa na hi hi. Ahih hangin limtakin ka et ciangin, amah pen keima sung pana suak ta na hilo hi,” a ci hi.
  </para>
  <para style="p">
    <verse number="22" style="v" />Ahih hangin a numei dang khat in, “Hilo hi; a hing naupang keima-a' hi a, a si naupang nangma-a' ahi hi,” a ci hi. Tua ciangin a masanu in, “Hilo hi; a si naupang nangma-a' hi a, a hing naupang keima-a' ahi hi,” a ci hi. Tua bangin kumpipa' mai-ah amaute gel in thu gen tuak uh hi.
  </para>
  <para style="p">
    <verse number="23" style="v" />Tua ciangin kumpipa in, “Khat in, ‘A nungta pen keima tapa hi a, nangma tapa si hi,’ ci hi. Tua ciangin adang khat in, ‘Hilo hi; nangma tapa si a, keima tapa a hing pen ahi hi,’ ci hi,” a ci hi.
  </para>
  <para style="p">
    <verse number="24" style="v" />Tua ciangin kumpipa in, “Namsau khat hong la un,” a ci hi. Tua ahih ciangin kumpipa' mai-ah namsau khat hong kipaipih hi.
  </para>
  <para style="p">
    <verse number="25" style="v" />Tua ciangin kumpipa in, “A nungta naupang khen nih suah un la, khat tungah alang pia-in, adang khat tungah alang pia un,” a ci hi.
  </para>
  <para style="p">
    <verse number="26" style="v" />Tua ciangin a tapa a nungta numei in a lungsimah a tapa khasiat ahih manin kumpipa kiangah, “Aw ka topa aw, a nungta naupang amah piazaw in; bangbang hita leh amah that kei in,” a ci hi. Ahih hangin a khat in, “Hih pen kei ka hi a, amah in ahi zongin tang theilo ding hi; hong hawmsak un,” a ci hi.
  </para>
  <para style="p">
    <verse number="27" style="v" />Tua ciangin kumpipa in dawngin, “A masa numei tungah naupang hing pia un; bangbang hita leh that kei un; amah pen a nu ahi hi,” a ci hi.
  </para>
  <para style="p">
    <verse number="28" style="v" />Tua ciangin Israel mi khempeuh in kumpipa' piak thukhenna za uh hi. Thutang a sem dingin ama tungah Pasian in pilna pia hi, ci-in phawk uh ahih manin amaute in kumpipa lamdangsa-in a om uh hi.
  </para>
  <chapter number="4" style="c" />
  <para style="p">
    <verse number="1" style="v" />Kumpi Solomon pen Israel mi khempeuh tungah kumpi hi a,
  </para>
  <para style="p">
    <verse number="2" style="v" />ama nuai-ah pan'munte leh a semte hih bang ahi hi: Siampi nasep: Zadok' tapa Azariah ahi hi.
  </para>
  <para style="p">
    <verse number="3" style="v" />Lai-at nasep: Shisha' tapa Elihoref leh Ahijah ahi uh hi. Thu ciamteh nasep: Ahilud' tapa Jehoshafat ahi hi.
  </para>
  <para style="p">
    <verse number="4" style="v" />Galkapte a uk nasep: Jehoiada' tapa Benaiah ahi hi. Siampite nasep: Zadok leh Abiathar ahi uh hi.
  </para>
  <para style="p">
    <verse number="5" style="v" />Uliante tungah a uk nasep: Nathan' tapa Azariah ahi hi. Kumpi thu lamlak nasep: Nathan' tapa Zabud ahi hi.
  </para>
  <para style="p">
    <verse number="6" style="v" />Kumpi inn uk nasep: Ahishar ahi hi. Aana tawh nasemte a uk nasep: Abda' tapa Adoniram ahi hi.
  </para>
  <para style="p">
    <verse number="7" style="v" />Solomon in Israel khempeuh tungah ulian sawmlenih nei-in tuate in kumpipa leh a innkuan-a' dingin annek tuidawn vaihawmsak uh hi. Mi khat in kum khatin kha khat sung annek tuidawn vaihawmsak ciat uh hi.
  </para>
  <para style="p">
    <verse number="8" style="v" />Tua a vaihawm uliante: Benhur: Efraim mualtung gamsungah;
  </para>
  <para style="p">
    <verse number="9" style="v" />Bendeker: Makaz khua, Shaalbim, Bethshemesh khua, leh Elonbethhanan khuasungah;
  </para>
  <para style="p">
    <verse number="10" style="v" />Benhesed: Arubboth khuasungah (Soko leh Hefer gam khempeuh ama-a' hi);
  </para>
  <para style="p">
    <verse number="11" style="v" />Benabinadab: Nafathdor gamsung khempeuhah (amah in Solomon' tanu Tafath zi-in nei hi);
  </para>
  <para style="p">
    <verse number="12" style="v" />Ahilud' tapa Baana: Taanak khua, Megiddo khua, leh Jezreel khua nuai Zarethan khua panga om Bethshean gam khempeuh, leh Bethshean khua panin Jokmeam khua leh Abelmeholah dongah;
  </para>
  <para style="p">
    <verse number="13" style="v" />Bengeber: Ramothgilead gamsungah (amah in Gilead sunga om Manasseh' tapa Jair' khuaneute leh Bashan sungah a om Argob gamsung, kulhpite leh sumngo zawlte a nei khuapi lian sawmguk nei hi);
  </para>
  <para style="p">
    <verse number="14" style="v" />Iddo' tapa Ahinadab: Mahanaim khuasungah;
  </para>
  <para style="p">
    <verse number="15" style="v" />Ahimaaz: Naftali gamsungah (amah in Solomon' tanu Basemath zi-in la hi);
  </para>
  <para style="p">
    <verse number="16" style="v" />Hushai' tapa Baana: Asher gam leh Bealoth khuasungah;
  </para>
  <para style="p">
    <verse number="17" style="v" />Paruah' tapa Jehoshafat: Issakhar gamsungah;
  </para>
  <para style="p">
    <verse number="18" style="v" />Ela' tapa Shimei: Benjamin gamsungah;
  </para>
  <para style="p">
    <verse number="19" style="v" />Uri' tapa Gebal: Amor mite' kumpi Sihon leh Bashan kumpi Og gam ahi Gilead gamsungah ahi hi. Tua ciangin hih sawmlenihte banah Judah gamsung khempeuh a uk uliankhat omlai hi.
  </para>
  <para style="p">
    <verse number="20" style="v" />Judah mi leh Israel mi tuipi gei-a sehnel bangin tam uh a, amaute in anne tuidawnin lungdam uh hi.
  </para>
  <para style="p">
    <verse number="21" style="v" />Solomon in Eufratis panin Filistia gam leh Egypt gamgi ciangdong kumpi gam khempeuh uk hi. Amaute in siah hong puak uh a, a nuntak sung tawntung uh Solomon' na sem uh hi.
  </para>
  <para style="p">
    <verse number="22" style="v" />Solomon-a' ding ni khatin annek tuidawn, annel lawh sawmthum, leh an lawh sawmguk,
  </para>
  <para style="p">
    <verse number="23" style="v" />bawngtal a thau sawm, leh lonona-a kivak bawng sawmnih; tuu za khat; sakhitalte, leh syria sakhite, sanangte, leh a thau vasate a kisimlo hi lai hi.
  </para>
  <para style="p">
    <verse number="24" style="v" />Bang hang hiam cih leh amah in Eufratis nitumna lam gamsung khempeuh Tifsah panin Gaza ciangdong, Eufratis nitumna lampang kumpi khempeuh uk a, ama kiim mun khempeuhah galdaihna om hi.
  </para>
  <para style="p">
    <verse number="25" style="v" />Solomon' hun sung khempeuh Judah leh Israel lungmuang takin omin, Dan panin Beersheba ciangdong nangawn mi khempeuh a leenggui leh a theikung nuai uhah lungnuamin om uh hi.
  </para>
  <para style="p">
    <verse number="26" style="v" />Solomon in a leengte-a' dingin buk a nei ciat sakol tul sawmli leh sakol tung tuang mi tul sawm leh tul nih zong nei hi.
  </para>
  <para style="p">
    <verse number="27" style="v" />Tua uliante in Kumpi Solomon leh Kumpi Solomon' sabuai-ah a hong pai mite khempeuh-a' dingin amau ciat sik kha sunga dingin annek tuidawn vaihawm uh a, amaute in bangmah kisamsaklo uh hi.
  </para>
  <para style="p">
    <verse number="28" style="v" />Amau' nasep ciat tawh kizui-in a kisapna munah sakolte leh sakol zaptelte-a' dingin mangbuhham leh buhtu zong paipih uh hi.
  </para>
  <para style="p">
    <verse number="29" style="v" />Pasian in Solomon' tungah tehzawh lohin a thuk mahmah pilna leh theihna, leh genzawhloh lungsim zaina pia a,
  </para>
  <para style="p">
    <verse number="30" style="v" />Solomon' pilna in nisuahna lam mi khempeuh leh Egypt pilna khempeuh khumlet hi.
  </para>
  <para style="p">
    <verse number="31" style="v" />Bang hang hiam cih leh midang khempeuh sangin amah pilzaw a, Ezrah mi Ethan, leh Mahol' tapa Heman, Kalkol, leh Darda sangin pilzaw lai a, a kiima minam khempeuh lakah ama minthan'na kizel hi.
  </para>
  <para style="p">
    <verse number="32" style="v" />Amah in paunak tul thum zong genkhia a, ama laphuah dawng tul leh dawng nga ahi hi.
  </para>
  <para style="p">
    <verse number="33" style="v" />Amah in Lebanon-a om taamtak-a kipan phungmai-a po puknahte dongin singkung thu a gen hi. Amah in khe li nei ganhingte, vasate, a bokvak ganhingte, leh ngasate' thu a gen hi.
  </para>
  <para style="p">
    <verse number="34" style="v" />Mi khempeuh leh leitung kumpi khempeuh sung panin Solomon' pilna thu a ngai dingin ama pilna thu a zasate hong pai uh hi.
  </para>
  <chapter number="5" style="c" />
  <para style="p">
    <verse number="1" style="v" />Amaute in ama pa' munah kumpi-in amah sathau a nilhna thu a zak ciangin Taia kumpi Hiram in a nasemte Solomon kiangah sawl hi; bang hang hiam cih leh Hiram in David it tawntung hi.
  </para>
  <para style="p">
    <verse number="2" style="v" />Tua ciangin Solomon in Hiram kiangah kam khak a,
  </para>
  <para style="p">
    <verse number="3" style="v" />“{ Topa } in ama khenuai-ah amaute a koihsak matengin amah a umcih a galte tawh kidona hangin ka pa David in { Topa } ama Pasian' min dingin biakinn a lam theihlohna thu na thei hi.
  </para>
  <para style="p">
    <verse number="4" style="v" />Ahih hangin tu-in { Topa } ka Pasian in na khempeuhah tawlngakna kei tungah hong pia hi. Hong langpang ahi a, thusia ahi zongin omlo hi.
  </para>
  <para style="p">
    <verse number="5" style="v" />Tua ahih ciangin { Topa } in ka pa David kiangah, ‘Nangma tangin na kumpi tokhom tungah ka koih ding na tapa in ka min dingin biakinn lam ding hi,’ a cih mah bangin { Topa } ka Pasian' min dingin biakinn khat lam ka sawm hi.
  </para>
  <para style="p">
    <verse number="6" style="v" />Tua ahih ciangin Lebanon taamtak singte kei-a' dingin a kiphukna ding thu pia in; ka nasemte in nangma nasemte seppih ding uh a, nangma seh bangin na nasemte' thaman ding nang tungah kong pia ding hi; bang hang hiam cih leh Sidon mite bangin sing suih a siam kote lakah khat zong a omlohna na thei hi,” a ci hi.
  </para>
  <para style="p">
    <verse number="7" style="v" />Hiram in Solomon' kam a zak ciangin nakpi takin lungdam a, “Hih a lian a tam mite a uk dingin David' tungah a pil tapa a pia { Topa } in tuni-in thupha ngah ta hen,” a ci hi.
  </para>
  <para style="p">
    <verse number="8" style="v" />Tua ciangin Hiram in Solomon kiangah mi sawlin, “Kei kiangah nong thu-khak ka za hi. Taamtak sing leh taaksan sing tawh kisai na deih khempeuh a hih dingin ka kiging hi.
  </para>
  <para style="p">
    <verse number="9" style="v" />Ka nasemte in Lebanon panin tuipi-ah tuate hong puaksuk ding uh hi. Nangma cihna mun-ah a pai dingin tuipi a tawn dingin keimah in tuate phong-in ka bawl ding a, tua lai mun-ah keimah in a singte phelsakin nangmah in na ngah ding hi. Nangmah in ka mite-a' ding anpiakna tawh ka deihnate nong kicingsak ding hi,” cisak hi.
  </para>
  <para style="p">
    <verse number="10" style="v" />Tua ahih ciangin Hiram in ama deih taamtak leh taaksan singte Solomon pia a,
  </para>
  <para style="p">
    <verse number="11" style="v" />Solomon in Hiram tungah a mite' an dingin mangbuh beem tul sawmnih leh oliv thau bungpi tul sawmnih dim a pia hi. Solomon in Hiram' tungah a kum kumin hihte a pia hi.
  </para>
  <para style="p">
    <verse number="12" style="v" />Ama tungah a ciam bangin { Topa } in Solomon tungah pilna pia hi. Solomon leh Hiram kilem uh a, amaute gel in thuciamna khat a bawl uh hi.
  </para>
  <para style="p">
    <verse number="13" style="v" />Kumpi Solomon in Israel sung panin aana tawh na a sem mite la hi. A lak mite mihing tul sawmthum pha hi.
  </para>
  <para style="p">
    <verse number="14" style="v" />Amah in Lebanon-ah tua mite kha khatin tul sawm a kikhelin puak hi. Amaute Lebanon-ah kha khat omin inn-ah kha nih om ding uh hi. Adoniram in hih a kila mite uk hi.
  </para>
  <para style="p">
    <verse number="15" style="v" />Solomon in vanpua mi tul sawmsagih leh mualtung gamah suangseek mi tul sawmgiat zong nei a,
  </para>
  <para style="p">
    <verse number="16" style="v" />na a sem mite a uk, Solomon' nuai-ah ulian tul thum leh za thum, nasep ukte a kihello ahi hi.
  </para>
  <para style="p">
    <verse number="17" style="v" />Suangseeksa tawh biakinn bulpi a phuh theihna dingin kumpipa' thupiakna tawh amaute in a lian, a manpha suangtumte tokhia uh hi.
  </para>
  <para style="p">
    <verse number="18" style="v" />Tua ahih ciangin biakinn lamna dingin Solomon' mi innlamte leh Hiram' mi innlamte leh Gebal mite in sing phuk leh singlesuang nasep a sem uh hi.
  </para>
  <chapter number="6" style="c" />
  <para style="p">
    <verse number="1" style="v" />Egypt gam panin Israel mite a paikhiat zawh kum za li leh kum sawmgiatna, Israel-te tungah Solomon' uk a kum lina, a kha nihna ahi Ziv kha-in amah in { Topa' } biakinn lam ding kipan hi.
  </para>
  <para style="p">
    <verse number="2" style="v" />Kumpi Solomon in { Topa}-a' dingin a lam biakinn, a sung pi sawmkua sau-in, pi sawmthum zai a, pi sawmlenga sang hi.
  </para>
  <para style="p">
    <verse number="3" style="v" />Biakinn mai-ah a innlim pen biakinn zaina zahin pi sawmthum sau a, inn mailamah pi sawmlenga sang hi.
  </para>
  <para style="p">
    <verse number="4" style="v" />Tua ciangin amah in biakinn-a' dingin a pualam a kihui tawlette a bawl hi.
  </para>
  <para style="p">
    <verse number="5" style="v" />Amah in biakinn pang tuak leh a nunglam biakinn kawm kimkotin a kawm tungah zong inn lam a, a kimkot a pangah inndei bawl hi.
  </para>
  <para style="p">
    <verse number="6" style="v" />A dawl nuainung pen pi sagih leh alang zai-in, a laita pi kua zai a, a thumna pi sawm leh alang zai hi. Kawm sungah innkam a lutlohna dingin amah in inn pualam pang kimkota dingin a nan'na singbekte a bawl hi.
  </para>
  <para style="p">
    <verse number="7" style="v" />Biakinn a kilam ciangin a kitawhna mun panin a kibawlsa suangte tawh kilam hi. Tua ahih manin a kilam laitakin hei ahi a, sek ahi a, sik nazat khat peuhpeuh ahi zongin a gingte biakinn huang sungah kizalo hi.
  </para>
  <para style="p">
    <verse number="8" style="v" />A dawl nuainung lutna ding pen biakinn leitaw lampangah om hi. A dawl laita-ah kahlei zui-in kipai-in a dawl laita panin a thumna-ah kipai hi.
  </para>
  <para style="p">
    <verse number="9" style="v" />Tua ahih ciangin amah in biakinn lamin a zo hi. Amah in innkamte khungin taamtak peekte tawh inndap a bawl hi.
  </para>
  <para style="p">
    <verse number="10" style="v" />Amah in a inn buppi tungah a lambehte zomin, dawl khat ciangin pi sagih leh alang sang ciat a, taamtak singte-in a biakinn tawh kizom hi.
  </para>
  <para style="p">
    <verse number="11" style="v" />Tu-in { Topa' } thu Solomon' tungah hong tung a,
  </para>
  <para style="p">
    <verse number="12" style="v" />“Nangmah in na lam hih biakinn tawh kisai-in, ka thukhamte zui-in ka ngeina kipte mang a, ka thupiaknate khempeuh kemin tuate na zuih leh, na pa David tungah ka gen thu nang' tungah kong kipsak ding hi.
  </para>
  <para style="p">
    <verse number="13" style="v" />Tua ciangin na lam biakinn sung Israel mite lakah ka teng ding a, keima mi Israel-te ka nusia kei ding hi,” a ci hi.
  </para>
  <para style="p">
    <verse number="14" style="v" />Tua ahih ciangin Solomon in biakinn lamin a zo hi.
  </para>
  <para style="p">
    <verse number="15" style="v" />Amah in taamtak peekte tawh biakinn sung kawm dap hi. Sual panin inndap innsunte dongin amah in sing tawh a sunglam tuam hi. Tua ciangin amah in taaksan peekte tawh a sual tuam hi.
  </para>
  <para style="p">
    <verse number="16" style="v" />Amah in sual panin innsun dong inn nunglam pi sawmthum taamtak peekte tawh lam a, amah in siangtho pen mun, biakinn sungnung dingin a inn sungah a bawl hi.
  </para>
  <para style="p">
    <verse number="17" style="v" />Biakinn sungnung mai-a innsung, pi sawmguk sau hi.
  </para>
  <para style="p">
    <verse number="18" style="v" />Innsunga om taamtak singte tungah umgah leh pakpalh lim kigelh hi. A vekpi-in taamtak a kidap hi a, suang kimulo hi.
  </para>
  <para style="p">
    <verse number="19" style="v" />Amah in { Topa' } Thuciamna Singkuang koihna dingin a sungtawng penah biakinn sungnung a bawl hi.
  </para>
  <para style="p">
    <verse number="20" style="v" />Biakinn sungnung, pi sawmthum sau-in, pi sawmthum mah zai a, pi sawmthum mah sang a, amah in kham citak tawh a zut hi. Amah in taamtak sing biakna tau khat zong a bawl hi.
  </para>
  <para style="p">
    <verse number="21" style="v" />Tua ciangin Solomon in kham citak tawh innsung zut a, biakinn sungnung mai kantanin kham khainiang khung a, kham tawh a zut hi.
  </para>
  <para style="p">
    <verse number="22" style="v" />Amah in a inn buppi a zawh dongin kham tawh a zut hi. Biakinn sungnunga biakna tau buppi zong amah in kham tawh a zut hi.
  </para>
  <para style="p">
    <verse number="23" style="v" />Amah in biakinn sungnungah oliv sing tawh kherub nih bawl a, pi sawmlenga tuak a sang hi.
  </para>
  <para style="p">
    <verse number="24" style="v" />Kherub kha langkhat, pi sagih leh alang sau-in, kherub kha langdang khat, pi sagih leh alang mah sau a, a kha langkhat mong panin a mong langkhat dong pi sawmlenga ahi hi.
  </para>
  <para style="p">
    <verse number="25" style="v" />Kherub adang khat zong pi sawmlenga mah sau a, kherub-te gel a sauna leh a pian'lim kibang hi.
  </para>
  <para style="p">
    <verse number="26" style="v" />Kherub khat a sauna pi sawmlenga hi a, a kherub dang khat zong tua zah mah ahi hi.
  </para>
  <para style="p">
    <verse number="27" style="v" />Amah in biakinn sung tawngnung penah kherub-te a koih hi. Kherub-te' khate kizal a, khat' kha in kawm banin, adang kherub' kha in a kawm langkhat ban hi. Amau' kha langkhatte gel inn laizangah kituah hi.
  </para>
  <para style="p">
    <verse number="28" style="v" />Amah in kham tawh tua kherub-te a zut hi.
  </para>
  <para style="p">
    <verse number="29" style="v" />Amah in a sungnung leh a puanung inndeite, a kimkotin inn kawm khempeuh tungah kherub-te leh nisuh kungte leh pakpalhte a bawl hi.
  </para>
  <para style="p">
    <verse number="30" style="v" />A sungnung leh a puanung inndei sung innsualte amah in kham tawh a zut hi.
  </para>
  <para style="p">
    <verse number="31" style="v" />Biakinn sungnung lutna dingin amah in oliv sing kongkhak peekte a bawl hi; a bangtung zawl leh kongkhak khuamte in kiu nga piangsak hi.
  </para>
  <para style="p">
    <verse number="32" style="v" />Amah in kherub-te, nisuh kungte, leh pakpalh lim kibawlte tawh oliv sing kongkhak peek nihte a tuam hi; amah in tuate kham tawh zut a, kherub-te leh nisuh kungte tungah kham a theh hi.
  </para>
  <para style="p">
    <verse number="33" style="v" />Tua bangmahin amah in kiu li nei-in biakinn sung lutna oliv sing kongkhak khuamte,
  </para>
  <para style="p">
    <verse number="34" style="v" />leh taaksan sing kongkhak peek nihte a bawl hi. Kongkhak a peek nihte kikhepin, adang kongkhak a peek nihte zong kikhep hi.
  </para>
  <para style="p">
    <verse number="35" style="v" />Tuate tungah amah in kherub-te leh nisuh kungte leh pakpalhte bawl a, tua a bawlte tungah a tukimin kham tawh a zut hi.
  </para>
  <para style="p">
    <verse number="36" style="v" />Amah in a kiseek suang gual thum leh taamtak sing gual khat tawh a tual sungnung a bawl hi.
  </para>
  <para style="p">
    <verse number="37" style="v" />A kum lina, Ziv kha-in { Topa' } biakinn a bulpi kipan hi.
  </para>
  <para style="p">
    <verse number="38" style="v" />A kum sawmlekhatna, a kha giatna ahi Bul kha-in a na khempeuh leh a kigen khempeuh bangin a kizo hi. Amah in tua a lamna-in kum sagih sung hun a bei hi.
  </para>
  <chapter number="7" style="c" />
  <para style="p">
    <verse number="1" style="v" />Solomon in ama inn ding zong kum sawmlethum sung lamin a inn buppi a zo hi.
  </para>
  <para style="p">
    <verse number="2" style="v" />Amah in Lebanon Tulak Inn a kici khat a lam hi. A sauna pi zalesawmnga hi a, a zaina pi sawmsagihlenga hi-in, a san'na pi sawmlilenga hi a, taamtak khuampi gual thum tungah taamtak innkam kikhungin tua tungah a kilam ahi hi.
  </para>
  <para style="p">
    <verse number="3" style="v" />Gual khatah sawmlenga a om khuampi sawmlilenga tunga kilam inndei tung san teng taamtak sing tawh kituam hi.
  </para>
  <para style="p">
    <verse number="4" style="v" />A pang kawmte gel tungah tawlet gual thum tuak om a, a tawlet gual thumte khatlekhat kitang hi.
  </para>
  <para style="p">
    <verse number="5" style="v" />A kongkhakte leh a tawlet khempeuhte a pang kikim kiu li nei vive hi a, a gual thumin tawlet khatlekhat kitang dimdiam hi.
  </para>
  <para style="p">
    <verse number="6" style="v" />Tua ciangin amah in Khuampi Innpi a kici khat lam hi. A sauna pi sawmsagihlenga hi a, a zaina pi sawmlilenga ahi hi. A mailamah khuampite a nei innlim om a, tua khuampite tungah a tungkhuhna khat om hi.
  </para>
  <para style="p">
    <verse number="7" style="v" />Tua ciangin amah in a thukhenna ding mun Thukhenna Innpi ahi Kumpi Tokhom Innpi a kici khat lam a, a sual panin a innsun ciangdong taamtak sing kizang hi.
  </para>
  <para style="p">
    <verse number="8" style="v" />Kumpi Tokhom Innpi nunglamah ama ten'na ding inn zong tua mah bangin a kilam ahi hi. Solomon in zi-a a lak Faro' tanu-a' dingin hih innpi tawh a kibang inn dang khat zong a lam hi.
  </para>
  <para style="p">
    <verse number="9" style="v" />Hihte khempeuh, a bulpi nangawn-a kipan a khum dong, leh { Topa' } biakinn tual-a kipan tual lianpi dongin, limtakin tehin, a kitan, a nung leh a mai suangatna tawh a ki-at a manpha suangte tawh a kibawl ahi hi.
  </para>
  <para style="p">
    <verse number="10" style="v" />A bulpi pen a manpha suang, suang lian, pawlkhat pi sawmlenih, pawlkhat pi sawmlenga a pha suangte ahi hi.
  </para>
  <para style="p">
    <verse number="11" style="v" />Tuate' tungate pen limtakin tehin a kitan a manpha suang, leh taamtak sing ahi hi.
  </para>
  <para style="p">
    <verse number="12" style="v" />Tual lianpi in a kimkotah a kiseek suang gual thum simin taamtak sing gual khat nei hi. Tua mah bangin { Topa' } biakinn tual sungnung leh innlim in zong a nei hi.
  </para>
  <para style="p">
    <verse number="13" style="v" />Tua ciangin Kumpi Solomon in mi sawlin Taia khua-a om Huram samsak hi.
  </para>
  <para style="p">
    <verse number="14" style="v" />Amah pen Naftali minam meigongnu' tapa hi a, ama pa pen Taia khuami sumngo seek na a sempa ahi hi. Amah in sumngo tawh na khat peuhpeuh hihna dingin pilna, theihna, siamna a nei ahi hi. Kumpi Solomon kiangah amah hong pai-in ama na khempeuh a sem hi.
  </para>
  <para style="p">
    <verse number="15" style="v" />Amah in sumngo khuampi nih sung hi. Khuampi khat a sauna pi sawmnihlesagih hi a, a khuam pum kimkot pi sawmlegiat pha hi. A sung hawm a, a sahna zung li ahi hi. A khuam nihna zong tua mah tawh kibang hi.
  </para>
  <para style="p">
    <verse number="16" style="v" />Khuampite tungah a bulh dingin amah in a kisung sumngo khuamluzepna nih zong a bawl hi. Khuamluzepna khat a sauna pi sagih leh alang hi a, adang khat khuamluzepna a sauna tua zah mah ahi hi.
  </para>
  <para style="p">
    <verse number="17" style="v" />Tua ciangin amah in khuampite lu dawna khuamluzepna-a' dingin khainiang a kihuiheek tawh a kibawl ngen banga kikalh simsiam nih a bawl hi. Ngen khat pen khuamluzepna khat-a' ding hi a, a ngen dang khat pen khuamluzepna adang khat-a' ding ahi hi.
  </para>
  <para style="p">
    <verse number="18" style="v" />Tua mah bangin amah in mang kawlsing gahte a bawl hi. Khuampi lu dawna om khuamluzepna tuamna dingin ngen tawh kibangin a bawl tung kimkotah gual nih bawl a, a khuamluzepna dang khat zong tua mah bangin a bawl hi.
  </para>
  <para style="p">
    <verse number="19" style="v" />Tua ciangin innlim-a om khuampi dawnah a om khuamluzepnate pi guk pha a, tuate tungah unok pak a kibawlte om hi.
  </para>
  <para style="p">
    <verse number="20" style="v" />A khuamluzepnate pen a khuampi nihte tung leh ngen tawh kibanga kibawl gei-a a om a bem a dawk tungah om hi. A kimkotah gual nihin mang kawlsing gah za nih om a, a khuamluzepna dang khatah zong tua bangmah ahi hi.
  </para>
  <para style="p">
    <verse number="21" style="v" />Amah in biakinn innlimah khuampite a phut hi. Leitaw lamah a khuam khat phutin a min Jakhin phuak a, leilu lamah a khuam dang khat phutin a min Boaz a phuak hi.
  </para>
  <para style="p">
    <verse number="22" style="v" />A khuampite dawnah unok pak a kibawl om hi. Tua bangin khuampite a bawl a man khin hi.
  </para>
  <para style="p">
    <verse number="23" style="v" />Tua ciangin amah in a kisung tuikuangpi a bawl hi. Tua tuikuang a bem hi a, a gei khat pan a gei khat pi sawmlenga pha-in, pi sagih leh alang thuk a, a kimkot pi sawmlilenga a pha hi.
  </para>
  <para style="p">
    <verse number="24" style="v" />A geivial nuai pi sawmlilenga sung, tuikuangpi kimkotin um gahte kibawl hi. Tua um gahte gual nihin om a, a tuikuangpi a kisun'in kisung khawm pah hi.
  </para>
  <para style="p">
    <verse number="25" style="v" />Bawngtal sawmlenihte tungah tua tuikuangpi kinga a, thum leilu lam nga a, thum nitumna lam nga-in, thum leitaw lam nga a, thum nisuahna lam a nga hi. Tuate tungah a tuikuangpi kikoih a, a nunglam uh a sunglamah om hi.
  </para>
  <para style="p">
    <verse number="26" style="v" />A tuikuang sahna khutpeekmai cia ahi hi. A geivial pen unok pak tawh a kibang hai geivial bangin kibawl hi. Tua sungah tui tambong tul li bang ta thei hi.
  </para>
  <para style="p">
    <verse number="27" style="v" />Amah in sumngo kibawl tuikuang a kingakna sawm zong a bawl hi. Tua a bawlte pi guk sau, pi guk zai, pi li leh alang sang hi.
  </para>
  <para style="p">
    <verse number="28" style="v" />Tua a kingaknate hih bangin kibawl hi: Tuate in a khawkte nei-in, tua a khawkte a kungah kibulh a,
  </para>
  <para style="p">
    <verse number="29" style="v" />tua ciangin a kungah a kibulh a khawkte tungah humpinelkaite, bawngtalte, leh kherub-te om hi. Tua kungte tung, humpinelkaite leh bawngtalte' tung leh nuai-ah a sawi-in a kikalh limliam om hi.
  </para>
  <para style="p">
    <verse number="30" style="v" />Tua thamloin tua ngaknate in sumngo tawh a kibawl leengpeite leh leengpei zawlte nei ciat a, a kiu lite-ah tuikuangpi nan'nate om hi. Tua nan'nate a kisung hi a, a pang ciatah pakkual om hi.
  </para>
  <para style="p">
    <verse number="31" style="v" />A gong pen a kingakna pan pi khat leh alang sangto hi. A gong pen kingakna a kibawl bangin bem a, pi nih leh letmat thum thuk hi. A gongah lim kigelhte om hi. A khawkte in sikli nei a, bemlo hi.
  </para>
  <para style="p">
    <verse number="32" style="v" />A leengpei lite pen a khawkte' nuai-ah om hi. Leengpei zawlte a kingakna tawh sakhat mah hi a, leengpei a san'na pi nih leh letmat thum ahi hi.
  </para>
  <para style="p">
    <verse number="33" style="v" />A peite pen sakol leengpei bangin kibawl hi; a pei zawl, a peikual, a peikalhna, leh a kalhna bulte khempeuh a kisung ahi hi.
  </para>
  <para style="p">
    <verse number="34" style="v" />A kingaknate' kiu ciatah a nan'na li om ciat a, tua a nan'nate a ngakna tawh sakhat ahi hi.
  </para>
  <para style="p">
    <verse number="35" style="v" />Tua ciangin a ngakna dawnah letmat kua a sang vial bem khat om hi. A ngakna dawnah a kipsaknate leh a khawkte pen a ngakna tawh sakhat ahi hi.
  </para>
  <para style="p">
    <verse number="36" style="v" />Tua ciangin a kipsaknate leh a khawkte tungah a mun awng zah ciat tawh kizui-in amah in kherub-te, humpinelkaite, leh nisuh kungte gelhin a kimkotah pakkual a bawl hi.
  </para>
  <para style="p">
    <verse number="37" style="v" />Tu-a bangin amah in a kingakna sawm bawl hi. A vekpi-in a kibangin kisungin, a liatna leh a pian'lim a kibang ahi hi.
  </para>
  <para style="p">
    <verse number="38" style="v" />Tua ciangin amah in sumngo tuikuang sawm bawl hi. Tuikuang khatah tui tambong sawmgiat bang ta-in, tuikuang vangsung pi guk ciat pha a, a kingakna sawmte-a' dingin tuikuang khat ciat om hi.
  </para>
  <para style="p">
    <verse number="39" style="v" />Tua ciangin amah in tua a kingaknate, biakinn leitaw lamah nga, leilu lamah nga a koih hi. Tua ciangin biakinn khang nisuahna lam kiu-ah tuikuangpi a koih hi.
  </para>
  <para style="p">
    <verse number="40" style="v" />Huram in beelte, kawbiate, leh kuangte zong a bawl hi. Tua ahih ciangin Huram in Kumpi Solomon-a' dingin { Topa' } biakinn-a ding nasep khempeuh a zo hi.
  </para>
  <para style="p">
    <verse number="41" style="v" />Khuampi nihte, khuampite dawnah a om khuamluzepna kuak nihte, leh khuampite dawnah a om khuamluzepna kuak nihte tuamna ding ngen tawh a kibanga kibawl nihte;
  </para>
  <para style="p">
    <verse number="42" style="v" />khuampite tungah a om khuamluzepna nihte a tuam dingin ngen tawh a kibanga kibawl khat-a' dingin mang kawlsing gah gual nih ahi, ngen tawh a kibanga kibawl nih-a' dingin mang kawlsing gah za lite;
  </para>
  <para style="p">
    <verse number="43" style="v" />a kingakna sawmte, leh a kingaknate tungah a om tuikuang sawmte;
  </para>
  <para style="p">
    <verse number="44" style="v" />tuikuangpi khat, leh tuikuangpi nuai-ah a om bawngtal sawmlenihte ahi hi.
  </para>
  <para style="p">
    <verse number="45" style="v" />Tu-in beelte, kawbiate, leh kuangte, Huram in Kumpi Solomon-a' dingin a bawl, { Topa' } biakinn sungah a om nazatte khempeuh a tee sumngo tawh a kibawl ahi hi.
  </para>
  <para style="p">
    <verse number="46" style="v" />Jordan zanglei, Sukkoth leh Zarethan kikal beel lei-ah kumpipa in tua nate sungsak hi.
  </para>
  <para style="p">
    <verse number="47" style="v" />Tamlua ahih manin Solomon in hih nate khempeuh tawiteh zolo hi; sumngo gik zah kitheilo hi.
  </para>
  <para style="p">
    <verse number="48" style="v" />Tua ahih ciangin { Topa' } biakinn sunga om nazat khempeuh Solomon in bawl hi. Kham biakna tau, Ompihna Anlum-a' dingin kham sabuai,
  </para>
  <para style="p">
    <verse number="49" style="v" />biakinn sungnung mai, leitaw lampangah nga omin, leilu lampangah nga a om kham citak meivakkhuamte; kham tawh a kibawl pakte, meivakte, leh taitehte;
  </para>
  <para style="p">
    <verse number="50" style="v" />paknamtui-a' dingin haite, taitehte, kuangte, pakante, leh kham citak vutluahna; leh siangtho pen mun biakinn sung tawngnung kongkhakte leh biakinn sung kongkhakte-a' dingin kham bilte ahi hi.
  </para>
  <para style="p">
    <verse number="51" style="v" />Tua ahih ciangin Kumpi Solomon in { Topa' } biakinn a hih nasep khempeuh kizo hi. Tua ciangin Solomon in a pa David' apsa nate, ngun, kham, leh nazatte paipihin { Topa' } biakinn sung vankoihna-ah tuate a koih hi.
  </para>
  <chapter number="8" style="c" />
  <para style="p">
    <verse number="1" style="v" />Tua ciangin Solomon in Zion a kici David khuapi panin { Topa' } Thuciamna Singkuang la-in Biakinn sungah a paipih dingin Jerusalem khuasung ama kiangah Israel upate leh minam lutang, Israel beh makaite a khawm hi.
  </para>
  <para style="p">
    <verse number="2" style="v" />Tua ciangin Israel mite khempeuh a kha sagihna Ethanim kha sunga pawi hunin Kumpi Solomon kiangah kikhawm uh hi.
  </para>
  <para style="p">
    <verse number="3" style="v" />Israel upate khempeuh hong pai uh a, siampite in Thuciamna Singkuang la-in Biakinn-ah paipih uh hi.
  </para>
  <para style="p">
    <verse number="4" style="v" />Tua ciangin amaute in kikhopna buk, leh puanbuk sunga om a siangtho nazatte khempeuh a paipih uh hi. Siampite leh Levi mite in tuate paipihto uh hi.
  </para>
  <para style="p">
    <verse number="5" style="v" />Thuciamna Singkuang mai-ah a kikhawm Kumpi Solomon leh Israel mihonte khempeuh in biakna-in tuu leh bawngtalte tampi tak pia uh ahih manin tuate a phazah kisim zolo hi.
  </para>
  <para style="p">
    <verse number="6" style="v" />Tua ciangin siampite in a kherub-te' kha nuai, siangthopen munsung, biakinn sungnung lama ama munah { Topa' } Thuciamna Singkuang paipih uh hi.
  </para>
  <para style="p">
    <verse number="7" style="v" />Kherub-te in Thuciamna Singkuang omna mun tungah a kha uh zak ahih manin Thuciamna Singkuang leh a zawlte tungah kherub-te in khuhna piangsak uh hi.
  </para>
  <para style="p">
    <verse number="8" style="v" />A zawlte sau mahmah ahih manin biakinn sungnung mai siangtho mun panin a zawl mongte kimu a, ahih hangin a pualam panin kimu theilo hi. Tuni dongin tua san takah tuate om hi.
  </para>
  <para style="p">
    <verse number="9" style="v" />Tua Thuciamna Singkuang sungah, Egypt gam panin a paikhiat lai-un { Topa } in Israel mite tawh thuciamna a bawlna Horeb-ah Moses in suangpeek nih a koih simloh bangmah dang omlo hi.
  </para>
  <para style="p">
    <verse number="10" style="v" />Siangtho mun panin siampite a paikhiat ciangin meii in { Topa' } biakinn tuam a,
  </para>
  <para style="p">
    <verse number="11" style="v" />meii hangin siampite nasem dingin om theilo uh hi; bang hang hiam cih leh { Topa' } minthan'na vang in { Topa' } biakinn a tuam hi.
  </para>
  <para style="p">
    <verse number="12" style="v" />Tua ciangin Solomon in, “{ Topa } in vantungah ni koih khin a, ahih hangin khuamial sahpi sungah amah a ten' ding gen khin hi.
  </para>
  <para style="p">
    <verse number="13" style="v" />Keimah in nangma-a' dingin a kipahtawi mun khat, na ten' tawntungna ding biakinn khat ka lam khin hi,” a ci hi.
  </para>
  <para style="p">
    <verse number="14" style="v" />Tua ciangin Israel a kikhawmte a din' laitakin kumpipa in en kawikawi-in Israel a kikhawmte khempeuh thupha a pia hi.
  </para>
  <para style="p">
    <verse number="16" style="v" />Tua ciangin amah in, “‘Egypt panin ka mi Israel-te ka paikhiatpih-a kipanin keima min a om theihna dingin biakinn khat lamna ding Israel minam khempeuh sungah khuapi khat zong ka teel kei hi. Ahih hangin ka mi Israel-te tungah a uk dingin David ka teel hi,’ ci-in ka pa David tungah a kam tawh a ciamsa a tungsak Israel Pasian, { Topa } in thupha ngah ta hen.
  </para>
  <para style="p">
    <verse number="17" style="v" />Israel Pasian, { Topa' } min dingin biakinn khat lam ding ka pa David' lungsim sungah om ngei hi.
  </para>
  <para style="p">
    <verse number="18" style="v" />Ahih hangin { Topa } in ka pa David kiangah, ‘Keima min dingin biakinn khat lam ding na lungsim sungah a omna thu a hoih mahmah ahi hi.
  </para>
  <para style="p">
    <verse number="19" style="v" />Ahi zongin nangmah in a biakinn na lam kei ding a, nangma sung pan hong suak ding na tapa in ka min dingin biakinn a lam ding hi,’ a ci hi.
  </para>
  <para style="p">
    <verse number="20" style="v" />Tu-in ama bawlsa thuciamna { Topa } in tungsak khin hi. Bang hang hiam cih leh ka pa David' munah keimah khangin, { Topa' } ciamsa bangin Israel kumpi tokhom tungah ka tu a, Israel Pasian, { Topa' } min dingin a biakinn ka lam khin hi.
  </para>
  <para style="p">
    <verse number="21" style="v" />Amah in Egypt leitang panin amaute a paikhiatpih lai-in amah in i pu i pate tawh a bawl { Topa' } thuciamna a omna Thuciamna Singkuang-a' dingin tua lai-ah mun khat ka bawlsak hi,” a ci hi.
  </para>
  <para style="p">
    <verse number="22" style="v" />Tua ciangin Israel a kikhawmte khempeuh a omna { Topa' } mai-ah Solomon ding a, vantung lamah a khutte zak hi.
  </para>
  <para style="p">
    <verse number="23" style="v" />Amah in, “Israel Pasian, { Topa } aw, tunga om vantung ahi a, nuai-a om leitungah ahi zongin, nangma mai-ah a lungsim khempeuh uh tawh a gamta na nasemte tungah thuciamna lenin itna kip a lak, nang tawh a kibang pasian omlo hi.
  </para>
  <para style="p">
    <verse number="24" style="v" />Na nasem ka pa David tungah na gensa thu na kipsak hi. Nangmah in na kam tawh na gen a, tuni-in na tungsak hi.
  </para>
  <para style="p">
    <verse number="25" style="v" />Tua ahih ciangin tu-in Israel Pasian, { Topa } aw, ama tungah, ‘Keima mai-ah nang na gamtat mah bangin na tapate in keima mai-ah gamtat ding a kidop nak uh leh, Israel kumpi tokhom tungah a tu dingin keima mai-ah mi khat zong na tasam kei ding hi,’ ci-in na nasem ka pa David tungah na ciamsa thu lenkip in.
  </para>
  <para style="p">
    <verse number="26" style="v" />Tua ahih ciangin tu-in Israel Pasian aw, na nasem ka pa David tungah na gensa thu kipsak in.
  </para>
  <para style="p">
    <verse number="27" style="v" />“Ahih hangin leitungah Pasian teng taktak ding ahi hiam? Vantung leh vantung a sangpen in nang hong huam zolo hi. Tua ahih manin keima lamsa hih biakinn in bangzahin nang hong huam zolo zaw kan ding ahi hiam?
  </para>
  <para style="p">
    <verse number="28" style="v" />Ahi zongin na nasempa' thungetna leh a hong thumna hong don in la, { Topa } ka Pasian aw, tuni-in nangma mai-ah na nasempa in a hong ngetna, a kikona leh a thungetna hong ngai in.
  </para>
  <para style="p">
    <verse number="29" style="v" />‘Tua lai-ah ka min om ding hi,’ na cihna mun hih biakinn lamah sun leh zanin na mit hak in la, na nasempa in hih mun lamah a thungetna hong za in.
  </para>
  <para style="p">
    <verse number="30" style="v" />Amaute in hih mun lamah hong nget uh ciangin na mi Israel-te' hong thumna zong ngai in. Na ten'na mun vantung panin hong za in la, ka mawhna uh hong maisak in.
  </para>
  <para style="p">
    <verse number="31" style="v" />“Mi khat a vengpa tungah khialin, amah a kiciamsak a, amah hong pai-in hih biakinn sung nangma biakna tau mai-ah a kiciam leh,
  </para>
  <para style="p">
    <verse number="32" style="v" />nangmah in vantung panin za-in gamta in la, na nasemte thu khen in la, a mawhpa thuak sakin ama lu tung mahah ama gamtatna tungsak in la, a dikpa a dikna langsakin ama dikna tawh kizui-in thaman pia in.
  </para>
  <para style="p">
    <verse number="33" style="v" />“Nangma tungah hong khialhna hangin galte mai-ah na mi Israel-te a guallelh ciangin, amaute nang lamah hong kihei kikin nangma min hong phawk a, hih biakinn sungah thu ngenin nang tungah hong thum uh leh,
  </para>
  <para style="p">
    <verse number="34" style="v" />vantung panin za-in na mi Israel-te' khialhna maisak in la, a pu a pate uh tungah na piak leitangah amaute paipih kik in.
  </para>
  <para style="p">
    <verse number="35" style="v" />“Nangma tungah hong khialhna hangin vantung kikhakcipin guah a zukloh ciangin, amaute in hih mun lamah thu ngenin na min hong phawk a, amaute na gimsak ciangin amau' khialhna panin a kihei uh leh,
  </para>
  <para style="p">
    <verse number="36" style="v" />vantung panin za-in na mi Israel, na nasemte' khialhna maisak in la, amaute' zuih ding lampi hoih hilh in la, na mite tungah gamh-in na piaksa leitang tungah guah zusak in.
  </para>
  <para style="p">
    <verse number="37" style="v" />“Gam sungah kialpi tungin, pulnatna ahi a, ankung natna ahi a, ankung zawngkhalna ahi a, kauphe ahi a, lung ahi zongin a om a, amau' khuapi khat peuhpeuh a galte un umcihin, bangbang gimna, bangbang natna hita leh,
  </para>
  <para style="p">
    <verse number="38" style="v" />mi khatpeuh ahi a, na mi Israel-te khempeuh in ahi zongin amau' lungsim natna thei-in hih biakinn lamah a khutte hong zanin bangbang thungetna hita leh bangbang thumna hita leh hong bawl uh leh,
  </para>
  <para style="p">
    <verse number="39" style="v" />na ten'na vantung panin za-in maisak in. Tua ciangin amau' gamtatna khempeuh tawh kizui-in a lungsim uh na theih bangin amaute tungah pia ciat in (bang hang hiam cih leh nang, nang bek in mihing khempeuh lungsim na thei hi).
  </para>
  <para style="p">
    <verse number="40" style="v" />Tua hi leh ka pu ka pate uh tungah na piak leitang tungah a nuntak hun sung khempeuh uh amaute in nang hong zahtak ding uh hi.
  </para>
  <para style="p">
    <verse number="41" style="v" />“Tua mah bangin na mi Israel a hilo gamdang mi khat nangma min hangin a gamlapi panin hong pai-in
  </para>
  <para style="p">
    <verse number="42" style="v" />(bang hang hiam cih leh amaute in a lian nangma minthan'na leh nangma mite-a' dingin na sepsak na liante' thu za ding uh hi), hih biakinn lamah thu hong nget ciangin,
  </para>
  <para style="p">
    <verse number="43" style="v" />na ten'na vantung panin za in la, tua gamdang mipa in nang tungah hong ngetna khempeuh tawh kizui-in hih in. Nangma mi Israel-te mah bangin leitung mi khempeuh in na min thei-in nang hong zahtakna ding, leh hih ka lamsa biakinn pen nangma min tawh a kilo ahihna a theihna ding uh ahi hi.
  </para>
  <para style="p">
    <verse number="44" style="v" />“A galte uh a do dingin na mite kuankhia-in, bangbang lamah amaute sawl hita lecin, nangmah in na teelsa khuapi lam, { Topa' } tung leh nangma min dingin ka lamsa biakinn lamah thu hong nget uh ciangin,
  </para>
  <para style="p">
    <verse number="45" style="v" />amau' hong thungetna leh hong thumna vantung panin za-in amau' vai huh in.
  </para>
  <para style="p">
    <verse number="46" style="v" />“Amaute nang tungah hong khialin — bang hang hiam cih leh mi a khiallo kuamah omlo hi — amaute tungah nang heh a, galte tungah amaute pia-in, amaute kimanin a galte' gam a gamla ahi a, a nai-ah ahi zongin kipuakhia a,
  </para>
  <para style="p">
    <verse number="47" style="v" />ahi zongin amaute a kipuak khiatna leitangah amaute in a lungsim uhah thu ngaihsunin kisik kik a, ‘Kote khialin lampialin ka gitloh tat uh hi,’ ci-in amaute a mante' leitang panin nang tungah hong thum uh a,
  </para>
  <para style="p">
    <verse number="48" style="v" />amaute manin a puakhia a galte uh leitangah a ngaihsutna khempeuh uh leh a lungsim khempeuh uh tawh amaute kisik kikin, nangmah in na teelsa khuapi, amau' pute pate' tungah na piaksa amau' leitang, leh nangma min dingin ka lam biakinn lam nga-in nangma tungah thu hong nget uh leh
  </para>
  <para style="p">
    <verse number="49" style="v" />vantung na ten'na mun panin amau' hong thungetna leh hong thumna za-in, amau' vai huh in.
  </para>
  <para style="p">
    <verse number="50" style="v" />Nang tungah hong khial na mite leh nang tunga hong gamtatna uh amau' thupalsatnate khempeuh maisakin, a galte un amaute tungah hehpihna a neih theihna dingun amaute manin a puakhia mite' muhna-ah amaute hehpih in.
  </para>
  <para style="p">
    <verse number="51" style="v" />(Bang hang hiam cih leh amaute pen Egypt panin na paikhiatpih, sik meiphual sung panin na paikhiatpih nangma mi leh nangma luah ahi uh hi.)
  </para>
  <para style="p">
    <verse number="52" style="v" />Na nasempa' hong thumna leh na mi Israel-te' hong thumna-ah maipha tawh hong en tawntung in la, nang hong sap peuhmah uh ciangin amaute na bil na ngat in.
  </para>
  <para style="p">
    <verse number="53" style="v" />Egypt panin ka pate uh na paikhiatpih lai-in na nasempa Moses tung tawnin na gen bangin nangma luah ahi dingin leitung mi khempeuh lak panin amaute na tengkhia hi, Topa { Pasian } aw,” a ci hi.
  </para>
  <para style="p">
    <verse number="54" style="v" />Tu-in Solomon in hih thungetna leh thumnate khempeuh { Topa' } tungah a bawl khit ciangin, vantung lamah a khutte a zan sa-in a khukdin'na mun { Topa' } biakna tau mai panin amah dingto hi.
  </para>
  <para style="p">
    <verse number="55" style="v" />Tua ciangin amah dingin awging pha tawh Israel a kikhawmte khempeuh thupha pia-in,
  </para>
  <para style="p">
    <verse number="56" style="v" />“Ama hong ciamsa khempeuh tawh kizui-in ama mi Israel-te tungah tawlngakna a pia { Topa } in thupha ngah ta hen! A nasempa Moses tung tawnin a gensa ama thuciam hoihte khempeuh kam khat zong maimawklo hi.
  </para>
  <para style="p">
    <verse number="57" style="v" />I pu i pate a ompih mah bangin { Topa } i Pasian in eite hong ompih hen la, eite hong nusia kei hen la, hong taisan kei hen.
  </para>
  <para style="p">
    <verse number="58" style="v" />Amah in i pu i pate a thupiaksa ahi ama lampi khempeuh a zui ding, leh ama thupiaknate, a thukhamte, leh a ngeina kipte a zui dingin ama lamah i lungsim hong awnsak hen.
  </para>
  <para style="p">
    <verse number="59" style="v" />{ Topa' } mai-ah ka thumna kammalte sun leh zanin { Topa } i Pasian in hong za hen la, nisimin a kisam bangin a nasempa' vai leh ama mi Israel-te' vai hong huh ta hen.
  </para>
  <para style="p">
    <verse number="60" style="v" />Tua hi leh mi khempeuh in { Topa } pen Pasian hi, ci-in thei ding uh a, kuamah dang a omlohna phawk ding uh hi.
  </para>
  <para style="p">
    <verse number="61" style="v" />Tua ahih ciangin { Topa } i Pasian' tungah na lungsim khempeuh uh tawh thuman un la, tuni-a bangin ama thukhamte zui-in a thupiaknate mang un,” a ci hi.
  </para>
  <para style="p">
    <verse number="62" style="v" />Tua ciangin kumpipa leh amah tawh a om Israel mi khempeuh in { Topa' } mai-ah biakna a pia uh hi.
  </para>
  <para style="p">
    <verse number="63" style="v" />Solomon in thunuama biakna-in { Topa' } tungah bawngtal tul sawmnih leh tul nih leh tuu tul za khat leh tul sawmnih a pia hi. Tua bangin kumpipa leh Israel mi khempeuh in { Topa' } biakinn a ap uh hi.
  </para>
  <para style="p">
    <verse number="64" style="v" />Tua ni mahin kumpipa in { Topa' } biakinn mai-a om inntual laizang ap hi; bang hang hiam cih leh meihal biakna leh an tawh biakna leh thunuama biakna a thaute a tazo dingin { Topa' } mai-a sumngo biakna tau neulua ahih manin tua lai-ah meihal biakna leh an tawh biakna leh thunuama biakna thaute a pia hi.
  </para>
  <para style="p">
    <verse number="65" style="v" />Tua hi a, tua hun lai-in Solomon leh amah tawh a om Israel mi khempeuh in { Topa } i Pasian' mai-ah ni sagih sung, Hamath khua lutna panin Egypt lui dong kikhopna lianpi khat bawlin pawi khat kham uh hi.
  </para>
  <para style="p">
    <verse number="66" style="v" />A ni giat ni-in amah in mite ciahsak hi. Amaute in kumpipa thupha pia uh a, { Topa } in a nasempa David leh ama mi Israel-te tungah hoihna a lahnate khempeuh hangin lungdamna leh lungsim kipahna tawh a inn ciat uhah a ciah uh hi.
  </para>
  <chapter number="9" style="c" />
  <para style="p">
    <verse number="1" style="v" />Solomon in { Topa' } biakinn leh kumpi inn leh a lamnop khempeuh a lam a man khit ciangin,
  </para>
  <para style="p">
    <verse number="2" style="v" />Gibeon-a ama tungah a kilahsa bangin Solomon tungah { Topa } a nihveina kilang hi.
  </para>
  <para style="p">
    <verse number="3" style="v" />{ Topa } in ama kiangah, “Keima mai-ah na hihsa na thungetna leh na thumnate ka za khin hi. Na lamsa hih biakinn ka ap khin hi. A tawntungin tua biakinn sungah kei hong kibia ding a, a tawntungin tua biakinn ka hu ding hi.
  </para>
  <para style="p">
    <verse number="4" style="v" />Nang ahih leh, na pa David a gamtat bangin lungsim thupina leh thumanna tawh ka mai-ah gamta-in, nang kong thupiak khempeuh bangin sem a, ka thukhamte leh ka ngeina kipte na zuih leh,
  </para>
  <para style="p">
    <verse number="5" style="v" />na pa David tungah, ‘Israel kumpi tokhom tungah mi khat zong na tasam kei ding hi,’ ci-in ka ciamsa bangin Israel-te tungah na kumpi tokhom ka kipsak paisuak ding hi.
  </para>
  <para style="p">
    <verse number="6" style="v" />Ahih hangin nang na hi a, na tate ahi zongin, keimah zuihna panin pialin, note mai-ah ka koih ka thupiaknate leh ka thukhamte na zuih kei uh a, pasian dangte' na a sem ding leh a bia dingin na pai uh leh,
  </para>
  <para style="p">
    <verse number="7" style="v" />amaute ka piaksa leitang panin Israel mite ka lakhia ding hi. Tua ciangin ka min dingin ka apsa biakinn pen ka muhna panin ka lawnkhia ding a, Israel-te pen mi khempeuh lakah paunak leh thugentehna suak ding hi.
  </para>
  <para style="p">
    <verse number="8" style="v" />Tua ciangin hih biakinn pen ninbulomtang suak ding a, a nawkkha mi khempeuh in lamdangsa-in, eh! ci ding uh hi. Amaute in, ‘Bang hangin { Topa } in hih leitang leh hih biakinn hih bangin hih ahi hiam?’ ci ding uh hi.
  </para>
  <para style="p">
    <verse number="9" style="v" />Tua ciangin amaute in, ‘Egypt panin a pu a pate uh a paikhiatpih { Topa } a Pasian uh amaute in nusia-in pasian dangte len uh a, tuate bia-in a na a sepna hang uh ahi hi. Tua ahih ciangin { Topa } in hih siatna khempeuh amaute tungah tungsak hi,’ ci ding uh hi,” a ci hi.
  </para>
  <para style="p">
    <verse number="10" style="v" />Solomon in inn nihte, { Topa' } biakinn leh kumpi inn a lam kum sawmnih a beina,
  </para>
  <para style="p">
    <verse number="11" style="v" />Taia kumpi Hiram in Solomon' deih zahzah taamtak sing leh taaksan sing leh kham a piak khit ciangin, Kumpi Solomon in Galilee gamsunga om khuapi sawmnih, Hiram tungah a pia hi.
  </para>
  <para style="p">
    <verse number="12" style="v" />Ahih hangin Solomon in amah a piaksa khuapite a en dingin Taia panin Hiram hong pai ciangin, tua khuapite tawh amah lungkim zolo hi.
  </para>
  <para style="p">
    <verse number="13" style="v" />Tua ahih ciangin amah in, “Ka sanggam aw, kei nong piak hih khuapite a bangci khuapi ahi hiam?” a ci hi. Tua ahih ciangin tuni dongin tuate Kabul gam kici hi.
  </para>
  <para style="p">
    <verse number="14" style="v" />Hiram in kumpipa kiangah a piak kham talen za khat leh talen sawmnih a pha hi.
  </para>
  <para style="p">
    <verse number="15" style="v" />{ Topa' } biakinn, ama inn, Jerusalem kulh, leh Hazor, Megiddo, leh Gezer khuate a lam dingin Kumpi Solomon in aana tawh na a semte a la hi.
  </para>
  <para style="p">
    <verse number="16" style="v" />(Egypt kumpi Faro paito a, Gezer la-in mei tawh hal a, a khuapi sunga teng Kanaan mite thatin Solomon' zi, a tanu' tungah moken'in a khuapi a piak ahi hi.
  </para>
  <para style="p">
    <verse number="17" style="v" />Tua ahih manin Solomon in Gezer khua lamkik hi). Tua banah Bethhoron nuainung
  </para>
  <para style="p">
    <verse number="18" style="v" />leh Baalath leh Judah gamsung gamlakah Tamar,
  </para>
  <para style="p">
    <verse number="19" style="v" />leh Solomon in a neih vankoihna khuapi khempeuh, leh a leengte-a' ding khuapite, leh a sakol tung tuangte-a' ding khuapite, leh Jerusalem sung, Lebanon sung, leh ama ukna gamsung khempeuhah zong Solomon in a lamnop khempeuh a lamkik hi.
  </para>
  <para style="p">
    <verse number="20" style="v" />Israel mi a hilo Amor mite, Hit mite, Perez mite, Hiv mite, leh Jebus mite sung panin a omlai mi khempeuh,
  </para>
  <para style="p">
    <verse number="21" style="v" />Israel mite in a suksiat khit siang zawhloh, tua gamah amau' nunga a omlai a suanlekhakte uh, Solomon in aana tawh na a sem salin bawl ahih ciangin tuni dongin tua bangmahin amaute om uh hi.
  </para>
  <para style="p">
    <verse number="22" style="v" />Ahih hangin Solomon in Israel mite salin bawllo hi. Amaute pen galkapte, ama nuai-ah a uliante, a galkapmangte, a leeng ukte, leh a sakol tung tuangte ahi uh hi.
  </para>
  <para style="p">
    <verse number="23" style="v" />Solomon' innlam nasep a uk ulianpite mi za nga leh sawmnga ahi hi.
  </para>
  <para style="p">
    <verse number="24" style="v" />Faro tanu-a' dingin Solomon in a lamsak ama inn-ah a om dingin David khuapi panin amah a paikhiat khit ciangin Solomon in Millo a lam hi.
  </para>
  <para style="p">
    <verse number="25" style="v" />Solomon in { Topa}-a' dingin a lam biakna tau tungah meihal biakna leh thunuama biakna kum khatin thumvei pia-in { Topa' } mai-ah paknamtui a hal hi. Tua ahih ciangin amah in a biakinn a zo hi.
  </para>
  <para style="p">
    <verse number="26" style="v" />Kumpi Solomon in Edom gamsung San Tuipi gei dunga om Eloth nai-a Eziongeber-ah teembaw honkhat a bawl hi.
  </para>
  <para style="p">
    <verse number="27" style="v" />Tua ciangin Hiram in tua teembaw honte tawh tuipi tung nasep a thei tuipi mi a nasemte, Solomon' nasemte tawh sawlkhia hi.
  </para>
  <para style="p">
    <verse number="28" style="v" />Tua ciangin amaute Ofir-ah pai-in tua lai panin kham talen za li leh sawmnih hong pua uh a, amaute in Kumpi Solomon kiangah tuate tun'pih uh hi.
  </para>
  <chapter number="10" style="c" />
  <para style="p">
    <verse number="1" style="v" />Tu-in Sheba kumpinu in { Topa' } min tawh kisai-in Solomon' minthan'na a zak ciangin thudotna haksate tawh amah a ze-et dingin hong pai hi.
  </para>
  <para style="p">
    <verse number="2" style="v" />Amah nungzui honpi, a namtui nate a pua kalaohte, kham tampi, leh suangmanpha tampi tawh Jerusalem-ah hong pai a, Solomon' kiangah a tun' ciangin amah in a lungsima om khempeuh Solomon tungah a gen hi.
  </para>
  <para style="p">
    <verse number="3" style="v" />Tua ciangin Solomon in ama dotna khempeuh dawng hi. Kumpipa in ama tungah a gentel theihloh, haksa lua a sak bangmah omlo hi.
  </para>
  <para style="p">
    <verse number="4" style="v" />Sheba kumpinu in Solomon' pilna, ama lamsa a inn,
  </para>
  <para style="p">
    <verse number="5" style="v" />a sabuai-ah a an, a uliante' omzia, leh a nasemte' etna, a puante uh, a an piate, leh { Topa' } biakinn-ah a piak meihal biaknate khempeuh a muh khit ciangin lamdang a sa mahmah hi.
  </para>
  <para style="p">
    <verse number="6" style="v" />Tua ciangin amah in kumpipa kiangah, “Ka gamsung panin nangma thu leh na pilna ka zak a kigen thute man mahmah hi.
  </para>
  <para style="p">
    <verse number="7" style="v" />Kei hong pai-in keima mit in a muh mateng a kigente ka um kei hi. Ahi zongin alang zong kei tungah hong kigenlo na hi a, na pilna leh na daupaina in ka zak thute vuknelh hi.
  </para>
  <para style="p">
    <verse number="8" style="v" />Na zite a hampha mahmah hi a, na mai-ah ding tawntungin na pilna a za hih na nasemte zong hampha mahmah uh hi.
  </para>
  <para style="p">
    <verse number="9" style="v" />Nang tungah lungdamin Israel kumpi tokhom tungah nang a hong koih { Topa } na Pasian in thupha ngah ta hen! { Topa } in Israel it tawntung ahih manin nangmah in thutang leh thuman na sepkhiat theihna dingin amah in kumpi-in nang hong bawl hi,” a ci hi.
  </para>
  <para style="p">
    <verse number="10" style="v" />Tua ciangin amah in kumpipa tungah kham talen za leh sawmnih, leh a namtui nate tampi tak, leh suangmanphate a pia hi. Sheba kumpinu in Kumpi Solomon tungah a piak hih banga a tam a namtui nate hong pai ngei nawnlo hi.
  </para>
  <para style="p">
    <verse number="11" style="v" />Tua thamloin Ofir panin kham hong pua Hiram' teembaw honte in Ofir panin cingsing leh suangmanpha tampi tak hong pua uh hi.
  </para>
  <para style="p">
    <verse number="12" style="v" />Tua ciangin kumpipa in cingsingte { Topa' } biakinn leh kumpipa' innkhuamte, lasate-a' dingin laia lasakna leh harp lasakna-in bawl hi. Tuni dongin tua bang cingsing hoihte hong tungkik ngeilo, kimu ngei nawnlo hi.
  </para>
  <para style="p">
    <verse number="13" style="v" />Tua ciangin Kumpi Solomon in citna tawh ama tungah a piak banah ama deih a nget khempeuh zong Sheba kumpinu tungah a pia hi. Tua ahih ciangin amah leh a nasemte a gam uhah a ciahkik uh hi.
  </para>
  <para style="p">
    <verse number="15" style="v" />Tu-in sumbawlte leh sumbukte, Arabia kumpi khempeuh leh gamsung a ukte tung panin a ngahte banah kum khatin Solomon tungah a tung kham a gihna pen talen za guk leh sawmguk leh guk ahi hi.
  </para>
  <para style="p">
    <verse number="16" style="v" />Kumpi Solomon in a kiseek kham tawh kibawl lum lianpi za nih bawl a, lum khatah kham shekel za guk bei hi.
  </para>
  <para style="p">
    <verse number="17" style="v" />Tua ciangin amah in a kiseek kham tawh kibawl lum za thum bawl a, lum khat ciangin kham mina thum bei hi. Tua ciangin kumpipa in Lebanon Tulak Inn a kici sungah tuate koih hi.
  </para>
  <para style="p">
    <verse number="18" style="v" />Kumpipa in saiha kumpi tokhom a lian khat zong bawl a, kham hoihpente tawh tua tokhom zut hi.
  </para>
  <para style="p">
    <verse number="19" style="v" />Kumpi tokhom in kahlei cial guk nei-in, kumpi tokhom nungah bawngno lutang khat om a, a tutna pang tuakah ban ngakna omin ban ngaknate pangah humpinelkai nih ding a,
  </para>
  <para style="p">
    <verse number="20" style="v" />kahlei cial gukte' mong ciatah khat ciat a om humpinelkai sawmlenih ding hi. Kumpi gamsung khat peuhpeuhah tua tawh a kibang kibawl ngeilo hi.
  </para>
  <para style="p">
    <verse number="21" style="v" />Kumpi Solomon' tuidawnna haite khempeuh kham hi a, Lebanon Tulak Inn sunga om haite khempeuh kham citak hi a, khat zong ngun hilo hi. Solomon' hun lai-in ngun bangmahin kingaihsun lo hi.
  </para>
  <para style="p">
    <verse number="22" style="v" />Bang hang hiam cih leh kumpipa in Hiram' teembaw honte tawh Tarshish teembaw honkhat tuipi-ah a pai nei hi. Tarshish teembaw honte kum thumin khatvei hong pai-in kham, ngun, saiha, zawngmaw, leh utongte hong puak zel hi.
  </para>
  <para style="p">
    <verse number="23" style="v" />Tua bangin Kumpi Solomon in hauhna leh pilna tawh leitung kumpi khempeuh khumkhelh hi.
  </para>
  <para style="p">
    <verse number="24" style="v" />Tua ciangin Pasian in ama lungsim sunga a koih ama pilna a ngai dingin leitung mi buppi in Solomon' omna zong uh hi.
  </para>
  <para style="p">
    <verse number="25" style="v" />Amaute khempeuh in letsong, ngun leh kham tawh kibawl nate, puante, myrrh paknamtui, a namtui nate, sakolte, leh la-sakolte, a kumkumin tampi tak hong puak uh hi.
  </para>
  <para style="p">
    <verse number="26" style="v" />Tua ciangin Solomon in leengte leh sakol tung tuangte khawm hi. Amah in leeng tul leh za li leh tuan'na sakol tul sawm leh tul nih nei a, amah in tuate, leeng khuapite leh Jerusalem-ah zattawm dingin a koih hi.
  </para>
  <para style="p">
    <verse number="27" style="v" />Kumpipa in Jerusalem-ah suang bangin ngun olsak a, amah in shefelah theithek sing bangin taamtak sing tamsak hi.
  </para>
  <para style="p">
    <verse number="28" style="v" />Solomon' sakol lakte Egypt leh Kue pan hi a, kumpipa' sumbawlte in Kue-ah a man pia-in tuate ngah uh hi.
  </para>
  <para style="p">
    <verse number="29" style="v" />Egypt panin leeng khat ciangin ngun shekel za guk, sakol khat ciangin za leh sawmnga-in kingah hi. Tua ahih ciangin kumpipa' sumbawlte in Hit kumpite leh Syria kumpite khempeuh tungah zuakkhia uh hi.
  </para>
  <chapter number="11" style="c" />
  <para style="p">
    <verse number="1" style="v" />Tu-in Kumpi Solomon in gamdang numei tampi ngai hi. Faro' tanu, leh Moab mi, Ammon mi, Edom mi, Sidon mi, leh Hit numeite,
  </para>
  <para style="p">
    <verse number="2" style="v" />{ Topa } in Israel mite tungah, “Amaute tawh na kiteng kei ding uh hi. Bang hang hiam cih leh amaute in amau' pasian' lamah na lungsim uh hong heikhia taktak ding uh hi,” a cih minamte' lak pan lawm ngai a, Solomon in hih mite ngai-in pom hi.
  </para>
  <para style="p">
    <verse number="3" style="v" />Amah in kumpite' tanu vive zi za sagih, leh zineu za thum nei hi. A zite in ama lungsim heikhia uh hi.
  </para>
  <para style="p">
    <verse number="4" style="v" />Bang hang hiam cih leh Solomon a teek ciangin a zite in pasian dangte' lamah ama lungsim heikhia uh a, ama pa David' lungsim bangin ama lungsim { Topa' } tungah thuman bup taktak zolo hi.
  </para>
  <para style="p">
    <verse number="5" style="v" />Bang hang hiam cih leh Sidon mite' nusian Ashtoreth, leh Ammon mite-a' ahi a kihhuai Milkom, Solomon in bia hi.
  </para>
  <para style="p">
    <verse number="6" style="v" />Tua ahih ciangin { Topa' } muhna-ah Solomon a sia gamta a, a pa David bangin { Topa } zuibup lo hi.
  </para>
  <para style="p">
    <verse number="7" style="v" />Tua ciangin Solomon in Jerusalem nisuahna lam mualtungah Moab mite-a' ahi a kihhuai Khemosh leh Ammon mite-a' ahi a kihhuai Molek-a' dingin mualtunga biakna khat a lam hi.
  </para>
  <para style="p">
    <verse number="8" style="v" />Tua mah bangin amah in paknamtui halin a pasian-te uh tungah biakna a pia a gamdang zite khempeuh-a' dingin hihsak hi.
  </para>
  <para style="p">
    <verse number="10" style="v" />Ama tungah nihvei kilak khinin, amah in pasian dangte' nung a zuihlohna ding ama tungah thu a pia khin { Topa}, Israel Pasian panin a lungsim kiheikhia ahih manin Solomon tungah { Topa } heh hi. Ahih hangin amah in { Topa' } thupiaksa zui tuanlo hi.
  </para>
  <para style="p">
    <verse number="11" style="v" />Tua ahih ciangin { Topa } in Solomon kiangah, “Hih pen nangma ngaihsutna hi-in, nang kong piaksa ka thuciamna leh ka thukhamte zuilo na hih ciangin, keimah in nangma tung panin na kumpi gam balkekin na nasempa tungah ka pia taktak ding hi.
  </para>
  <para style="p">
    <verse number="12" style="v" />Ahi zongin na pa David' hangin nangma hun sungin ka hih kei ding a, na tapa' khutsung panin ka balkhia ding hi.
  </para>
  <para style="p">
    <verse number="13" style="v" />Ahi zongin kumpi gam khempeuh ka balkhia kei ding hi. Ka nasempa David hang leh ka teelsa Jerusalem hangin na tapa' tungah minam khat ka pia lai ding hi,” a ci hi.
  </para>
  <para style="p">
    <verse number="14" style="v" />Tua ciangin { Topa } in Solomon a langpang ding Edom mi Hadad khangsak hi. Amah pen Edom kumpi innkuansung mi khat ahi hi.
  </para>
  <para style="p">
    <verse number="15" style="v" />Bang hang hiam cih leh Edom-ah David a omlai, a site a vui dingin galkap a ukpa Joab a paitoh lai-in Edom sunga pasal khempeuh amah in that hi.
  </para>
  <para style="p">
    <verse number="16" style="v" />(Bang hang hiam cih leh Joab in Edom sunga pasal khempeuh a suksiat khit matengin amah leh Israel-te khempeuh tua lai-ah kha guk sung om uh hi).
  </para>
  <para style="p">
    <verse number="17" style="v" />Ahih hangin Hadad naupangno ahih lai-in, a pa' nasem Edom mite pawlkhat tawh Egypt-ah a tai hi.
  </para>
  <para style="p">
    <verse number="18" style="v" />Amaute Midian panin dingkhia-in Paran tung uh a, Paran panin mi zawnin tonpih a, ama tungah inn khat pia-in, annek ding pia-in, leitang a pia Egypt kumpipa Faro kiang Egypt gam tung uh hi.
  </para>
  <para style="p">
    <verse number="19" style="v" />Hadad in Faro' mai-ah maipha lianpi mu a, amah in ama zi Tahpenes' sanggamnu tawh kitengsak hi.
  </para>
  <para style="p">
    <verse number="20" style="v" />Tua ciangin Tahpenes sanggamnu in amah tawh tapa Genubath nei a, Tahpenes in Faro' inn-ah a naupang khoi hi. Faro' inn sungah Faro' tapate tawh Genubath om hi.
  </para>
  <para style="p">
    <verse number="21" style="v" />Ahih hangin Hadad in David leh galkap a ukpa Joab a sihna thu Egypt panin a zak ciangin Faro' kiangah, “Keima gamah ka ciah theihna dingin hong paikhiasak in,” a ci hi.
  </para>
  <para style="p">
    <verse number="22" style="v" />Ahih hangin Faro in ama kiangah, “Nangma gamah ciah ding na hanciamna dingin kei tawh na omna-ah bang kitangsapna nei na hi hiam?” a ci hi. Ahi zongin amah in Faro' kiangah, “Hong paisak hoh in,” a ci hi.
  </para>
  <para style="p">
    <verse number="23" style="v" />Tua ciangin Pasian in ama topa ahi Zobah kumpi Hadadezer kiang panin a tai Eliada tapa Rezon zong Solomon a langpang dingin a khangsak hi.
  </para>
  <para style="p">
    <verse number="24" style="v" />Amah in ama kiimah mi khawmin mite' na a sut pawl a makai a suak hi. Amaute Damaskas-ah pai-in tua lai munah teng uh a, Damaskas-ah amah kumpi-in bawl uh hi.
  </para>
  <para style="p">
    <verse number="25" style="v" />Hadad mah bangin Solomon' hun sung khempeuh Israel-te a langpangin amah omin siatna a bawl hi. Amah in Israel mite mudah a, Syria gamah a uk hi.
  </para>
  <para style="p">
    <verse number="26" style="v" />Solomon' nasem, Zeredah khuasunga om Efraim mi, Nebat' tapa, a nu' min Zeruah hi-in meigong ahi, Jeroboam in zong kumpipa lehdo hi.
  </para>
  <para style="p">
    <verse number="27" style="v" />Amah in kumpipa a lehdona thu hih bang ahi hi: Solomon in Millo lamin a pa David' khuapi a vangte a hu hi.
  </para>
  <para style="p">
    <verse number="28" style="v" />Jeroboam pen nasep siam mahmah khat hi a, Solomon in hih a khangno mipa a kizen mi hi, ci-in a theih ciangin Josef minam aana tawh na a semte tungah a ukin a bawl hi.
  </para>
  <para style="p">
    <verse number="29" style="v" />Tua hun sungin Jerusalem panin Jeroboam a paikhiat ciangin Shiloh khuami kamsang Ahijah in lampi-ah amah na dawn hi. Ahijah in puan thak khat na silhtawm a, amau nihte gel bek gamlakah om uh hi.
  </para>
  <para style="p">
    <verse number="30" style="v" />Tua ciangin Ahijah in ama tungah a silh a puan thak lenin seh sawmlenih suahin a balkek hi.
  </para>
  <para style="p">
    <verse number="31" style="v" />Tua ciangin amah in Jeroboam kiangah, “Nang-a' dingin bek sawm la in; bang hang hiam cih leh Israel Pasian, { Topa } in hih bangin ci hi, ‘En in, Solomon' khut panin kumpi gam a balkhia ding ka hi a, nangma tungah minam sawm kong pia ding hi.
  </para>
  <para style="p">
    <verse number="32" style="v" />(Ahih hangin ka nasem David leh Israel minam khempeuh sung panin ka teelsa khuapi Jerusalem hangin amah in minam khat nei ding hi).
  </para>
  <para style="p">
    <verse number="33" style="v" />Bang hang hiam cih leh amah in kei hong nusia a, Sidon mite' nusian Ashtoreth, Moab pasian Khemosh, leh Ammon mite' pasian Milkom bia-in, a pa David bangin keima muhna-ah a manin gamtatna leh ka thukhamte leh ka ngeina kipte zui loin ka thu hong nial hi.
  </para>
  <para style="p">
    <verse number="34" style="v" />Ahi zongin ama khutsung panin kumpi gambup ka lakhia kei ding hi. Ka thupiaknate leh ka thukhamte a zui, ka teel ka nasem David' hangin a nuntak sung tawntung ukpa-in amah ka bawl ding hi.
  </para>
  <para style="p">
    <verse number="35" style="v" />Ahih hangin ama tapa' khutsung panin kumpi gam la-in nangma tungah minam sawm kong pia ding hi.
  </para>
  <para style="p">
    <verse number="36" style="v" />Ahi zongin ka min koihna dingin ka teelsa khuapi Jerusalem-ah ka nasempa David in keima mai-ah suanlekhak a neih tawntung theihna dingin a tapa tungah minam khat ka pia ding hi.
  </para>
  <para style="p">
    <verse number="37" style="v" />Tua ciangin keimah in nang hong la-in na deih khempeuh tungah na uk ding a, nang pen Israel tungah kumpi na hi ding hi.
  </para>
  <para style="p">
    <verse number="38" style="v" />Ka nasempa David bangin ka thukhamte zuihna tawh nang kong thupiak khempeuh ngai-in, ka thu hong zui-in, ka muhna-ah a manin na gamtat leh, nang tawh hong omkhawmin, David-a' dingin ka hih bangin nangma tungah Israel mite ka hong pia ding a, na suanlekhakte in zong uk paisuak ding hi.
  </para>
  <para style="p">
    <verse number="39" style="v" />Hih thu hangin David' suanlekhakte ka gimsak ding a, ahih hangin a tawntung ding hilo hi,’ ci hi,” a ci hi.
  </para>
  <para style="p">
    <verse number="40" style="v" />Tua ahih ciangin Solomon in Jeroboam thah dingin zong hi. Ahih hangin Jeroboam dingin Egypt kumpipa Shishak kiangah tai a, Solomon' sih mateng Egypt-ah a om hi.
  </para>
  <para style="p">
    <verse number="41" style="v" />Tu-in Solomon' sep a omlaite, leh a hih khempeuh, leh a pilna, Solomon' Nasepna Laibu sungah kigelh hi.
  </para>
  <para style="p">
    <verse number="42" style="v" />Jerusalem panin Israel-te khempeuh tungah Solomon in a uk hun kum sawmli sung ahi hi.
  </para>
  <para style="p">
    <verse number="43" style="v" />Tua ciangin Solomon si a, a pa David khuapi sungah kivui hi. Tua ciangin ama tangin a tapa Rehoboam in uk hi.
  </para>
  <chapter number="12" style="c" />
  <para style="p">
    <verse number="1" style="v" />Shekhem-ah Rehoboam pai hi. Bang hang hiam cih leh amah kumpi a suaksak Israel mi khempeuh Shekhem-ah hong pai uh hi.
  </para>
  <para style="p">
    <verse number="2" style="v" />Nebat' tapa Jeroboam in tua thu a zak ciangin (bang hang hiam cih leh kumpi Solomon kiang panin a taina Egypt-ah amah omlai hi), Egypt panin hong ciahkik hi.
  </para>
  <para style="p">
    <verse number="3" style="v" />Tua ciangin amaute in mi sawlin amah sam uh hi. Tua ciangin Jeroboam leh a kikhawm khempeuhte hong pai-in Rehoboam kiangah,
  </para>
  <para style="p">
    <verse number="4" style="v" />“Na pa in kote hong gimbawlin vangikpi hong suan hi. Tua ahih ciangin tu-in na pa' nasep haksate leh kote tungah a giklua thuhaksate zangsak in. Tua hi leh kote in nangma na kong sem ding uh hi,” a ci uh hi.
  </para>
  <para style="p">
    <verse number="5" style="v" />Amah in amaute kiangah, “Ni thum sung va kihem un la, tua ciangin kei kiangah hong paikik un,” a ci hi. Tua ahih ciangin mite paikhia uh hi.
  </para>
  <para style="p">
    <verse number="6" style="v" />Tua ciangin Kumpi Rehoboam in a pa Solomon a nuntak lai-in ama mai-ah a ding ngei khangham mite thu dongin, “Hih mite ka dawn'na ding ngaihsutna hong bangci piak ding na hi uh hiam?” a ci hi.
  </para>
  <para style="p">
    <verse number="7" style="v" />Tua ciangin amaute in ama kiangah, “Nangmah in tuni-in hih mite' deihna bang zui in la, amaute na dawn' ciangin kamhoih pau lecin, amaute pen a tawntungin nangma nasemte hi ding uh hi,” a ci uh hi.
  </para>
  <para style="p">
    <verse number="8" style="v" />Ahih hangin khanghamte in ama tungah ngaihsutna a piakte nusia-in, amah tawh a khangkhawm ama mai-ah a ding khangnote thu dong hi.
  </para>
  <para style="p">
    <verse number="9" style="v" />Amah in amaute kiangah, “‘Na pa in kote tungah hong suat vangik zangsak in,’ kei tungah hong ci hih mite i dawn'na ding ngaihsutna hong bangci piak ding na hi uh hiam?” a ci hi.
  </para>
  <para style="p">
    <verse number="10" style="v" />Tua ciangin amah tawh a khangkhawm khangnote in ama kiangah, “Nang kiangah, ‘Na pa in vangikpi hong puasak ahih manin kote-a' dingin hong zangsak in,’ hong ci hih mite kiangah hih bangin na gen ding hi. Amaute kiangah, ‘Ka khutmeno pen ka pa' kawng sangin golzaw hi.
  </para>
  <para style="p">
    <verse number="11" style="v" />Tu-in ka pa in note tungah vangik hong suat banah kong behlap lai ding hi. Ka pa in ciang tawh note hong thuhilh hi. Ahih hangin keimah in ciang lingnei tawh note kong thuhilh ding hi,’ na ci ding hi,” a ci uh hi.
  </para>
  <para style="p">
    <verse number="12" style="v" />Tua ahih ciangin kumpipa in, “Ni thum ni-in ka kiangah hong paikik un,” a cih mah bangin Jeroboam leh mi khempeuh a ni thum ni-in Rehoboam kiangah hong pai uh hi.
  </para>
  <para style="p">
    <verse number="13" style="v" />Tua ciangin kumpipa in mite ngawhdawn' a, khangham mite in ama tungah ngaihsutna a piakte nusia-in,
  </para>
  <para style="p">
    <verse number="14" style="v" />khangnote' ngaihsut piakna tawh kizui-in amaute kiangah thu gen a, “Ka pa in note' tungah vangik hong suat banah keimah in ka hong behlap lai ding hi. Ka pa in ciang bek tawh note hong thuhilh hi. Ahih hangin keimah in ciang lingnei tawh note kong thuhilh ding hi,” a ci hi.
  </para>
  <para style="p">
    <verse number="15" style="v" />Tua bangin kumpipa in mite' deihna zuilo hi. Bang hang hiam cih leh { Topa } in Shiloh khuami Ahijah' tung tawnin Nebat' tapa Jeroboam' tungah a gensa thu a tun'sakna dingin { Topa } in a pian'sak thu kiheina ahi hi.
  </para>
  <para style="p">
    <verse number="16" style="v" />Kumpipa in amau' thu a ngaihlohna Israel-te khempeuh in a muh uh ciangin mite in kumpipa dawng uh a, “David sungah kote in bang ngah nei ka hi uh hiam? Jessi tapa sungah gamhluah ka nei kei uh hi. Israel-te aw, na inn ciat uhah ciah un. Rehoboam in ama-a' ding vaihawmtawm ta hen,” a ci uh hi. Tua ahih ciangin Israel-te a inn ciat uhah kihem uh hi.
  </para>
  <para style="p">
    <verse number="17" style="v" />Ahih hangin Rehoboam in Judah khuapite sungah a teng Israel mite a uk hi.
  </para>
  <para style="p">
    <verse number="18" style="v" />Tua ciangin Kumpi Rehoboam in aana tawh nasemte a uk Adoram, Israel-te tawh a kimu dingin sawl a, ahi zongin amaute in amah suang tawh na denglum uh hi. Tua ciangin Jerusalem-ah a tai dingin Kumpi Rehoboam a sakol leeng-ah a tuang dingin nawhtai hi.
  </para>
  <para style="p">
    <verse number="19" style="v" />Tua ahih ciangin tuni dongin leilulam Israel-te in David' suante' ukna lehdo uh hi.
  </para>
  <para style="p">
    <verse number="20" style="v" />Jeroboam hong ciahkik khitna thu Israel-te khempeuh in a zak uh ciangin amaute in mi sawlin kikhopna-ah amah samsak uh a, Israel-te khempeuh tungah kumpi-in amah a bawl uh hi. David' suante a zui kuamah dang omlo a, Judah minam bek in a zui uh hi.
  </para>
  <para style="p">
    <verse number="21" style="v" />Jerusalem-ah Rehoboam a tun' ciangin, a kumpi gam a ngahkikna dingin Israel mite a sim dingin Judah minam khempeuh, leh Benjamin minam, a kiteel galhang mi tul za khat leh tul sawmgiat a khawm hi.
  </para>
  <para style="p">
    <verse number="22" style="v" />Ahih hangin Pasian' mi Shemaiah' tungah Pasian' thu hong tung hi:
  </para>
  <para style="p">
    <verse number="23" style="v" />“Judah kumpipa, Solomon' tapa Rehoboam tung, leh Judah leh Benjamin minam khempeuh tung, leh a omlai midang khempeuh tungah gen in.
  </para>
  <para style="p">
    <verse number="24" style="v" />‘{ Topa } in hih bangin ci hi: Note na kuanto kei ding uh a, na beh uh ahi Israel-te na do kei ding uh hi. Mi khempeuh a inn ciat uhah ciah hen. Hih thu pen keima vaihawm ahi hi,’ ci hi,” a ci hi. Tua ahih ciangin amaute in { Topa' } thu ngai uh a, { Topa' } thugen bangin inn-ah a ciahkik uh hi.
  </para>
  <para style="p">
    <verse number="25" style="v" />Tua ciangin Jeroboam in Efraim mualtung gam sungah Shekhem khua phutin tua lai-ah tawlkhat sung a teng hi. Tua ciangin amah paikhia-in Penuel a puah hi.
  </para>
  <para style="p">
    <verse number="26" style="v" />Tua ciangin Jeroboam in a lungsim sungah, “Tu-in kumpi gam pen David' suante' tungah kiheikik khathei ding hi.
  </para>
  <para style="p">
    <verse number="27" style="v" />Jerusalem-a { Topa' } biakinn-ah biakna pia dingin hih mite paito leh, hih mite' lungsim Judah kumpi Rehoboam, a topa uh lamah kiheikik khading a, amaute in kei hong thatin Judah kumpi Rehoboam kiangah ciahkik ding uh hi,” ci hi.
  </para>
  <para style="p">
    <verse number="28" style="v" />Tua ahih ciangin kumpipa in thu kikupna khat bawl a, tua ciangin kham bawngno nih bawl hi. Tua ciangin amah in mite kiangah, “Jerusalem-ah sauvei khop na pai khinta uh hi. Israel mite aw, Egypt leitang panin note hong paikhiatpih na pasian-te uh en un,” a ci hi.
  </para>
  <para style="p">
    <verse number="29" style="v" />Amah in Bethel-ah khat koihin, Dan-ah adang khat a koih hi.
  </para>
  <para style="p">
    <verse number="30" style="v" />Hih na pen khialhna khat a suak hi. Bang hang hiam cih leh mite Bethel-a bia ding leh Dan-a bia dingin a gamla pekah va pai uh hi.
  </para>
  <para style="p">
    <verse number="31" style="v" />Amah in mual dawnte-ah zong biakna ding inn lamin mite khempeuh lak panin Levi mi a hilo mite siampi-in a seh hi.
  </para>
  <para style="p">
    <verse number="32" style="v" />Tua ciangin Jeroboam in Judah-a om pawi tawh a kibangin a kha giatna a ni sawmlenga ni-in pawi khat bawl a, biakna tau tungah biaknate a pia hi. Tua mah bangin amah in Bethel-ah bawlin ama bawlsa bawngno milimte tungah biakna a pia hi. Tua ciangin amah in ama bawlsa mualtunga biakna siampite Bethel-ah a koih hi.
  </para>
  <para style="p">
    <verse number="33" style="v" />A kha giatna a ni sawmlenga ni, ama deih kha sungin Bethel-a ama bawlsa biakna tau-ah amah paito hi. Amah in Israel mite-a' dingin pawi khat kipsak a, paknamtui hal dingin biakna tau-ah a paito hi.
  </para>
  <chapter number="13" style="c" />
  <para style="p">
    <verse number="1" style="v" />Tua laitakin { Topa' } sawlna tawh Judah panin Pasian' mi khat Bethel-ah hong pai hi. Paknamtui hal dingin biakna tau gei-ah Jeroboam na ding hi.
  </para>
  <para style="p">
    <verse number="2" style="v" />Tua ciangin { Topa' } sawlna bangin biakna tau langpangin mipa kiko a, “Biakna tau, biakna tau aw, { Topa } in hih bangin ci hi: ‘En in, Josiah min nei tapa khat David' suan sung pan hong piang ding hi. Amah in nangma tungah paknamtui a hal mualtunga biakna a pia siampite nangma tungah biakna-in pia ding a, nangma tungah mihingte' guhte kihal ding hi,’ ci hi,” a ci hi.
  </para>
  <para style="p">
    <verse number="3" style="v" />Tua ciangin tua ni mahin amah in lim khat pia a, “Hih pen { Topa } in thu a gen khitna lim ahi hi: ‘En in, biakna tau kitam khamin a tunga om vutte kithehthang ding hi,’ ci hi,” a ci hi.
  </para>
  <para style="p">
    <verse number="4" style="v" />Bethel-a biakna tau langpangin Pasian' mipa' thugenna kumpipa in a zak ciangin biakna tau panin Jeroboam in a khut zan a, “Amah lencip un,” a ci hi. Tua ciangin amah langpangin a zankhiat a khut keucip ahih manin a khut tonsakkik thei nawnlo hi.
  </para>
  <para style="p">
    <verse number="5" style="v" />{ Topa' } sawlna bangin Pasian' mipa in lim khat a piakna tawh kizui-in biakna tau zong kiphelkhamin biakna tau panin a vutte kithehthang hi.
  </para>
  <para style="p">
    <verse number="6" style="v" />Tua ciangin kumpipa in Pasian' mipa kiangah, “Tu-in { Topa } na Pasian' maipha kunh in la, ka khut a ngei a batna dingin thu hong ngetsak in,” a ci hi. Tua ciangin Pasian' mipa in { Topa' } tungah kunh hi. Tua ciangin kumpipa' khut a ngei bangkik a, a nidanga mah hong bang hi.
  </para>
  <para style="p">
    <verse number="7" style="v" />Tua ciangin kumpipa in Pasian' mipa kiangah, “Inn-ah hong zui in la, tawlnga in. Keimah in nangma tungah thaman kong pia ding hi,” a ci hi.
  </para>
  <para style="p">
    <verse number="8" style="v" />Tua ciangin Pasian' mipa in kumpipa kiangah, “Na inn phel langkhat hong pia ding na hi zongin kong zui kei ding hi. Keimah in hih lai munah an ahi a, tui ahi zongin ka ne ka dawn kei ding hi.
  </para>
  <para style="p">
    <verse number="9" style="v" />Bang hang hiam cih leh { Topa } in kei tungah thu hong pia khinzo a, ‘An ahi a, tui ahi zongin nelo dawnloin, na paina lampi tawnin na ciahkik kei ding hi,’ hong ci hi,” a ci hi.
  </para>
  <para style="p">
    <verse number="10" style="v" />Tua ahih ciangin amah lampi dangah pai a, Bethel-ah hong paina lampi tawnin ciahkik lo hi.
  </para>
  <para style="p">
    <verse number="11" style="v" />Tua hun laitakin kamsang khangham khat Bethel-ah a teng hi. Ama tapate hong pai-in tua ni-in Pasian' mipa in Bethel-ah a hih thu teng ama kiangah a gen uh hi. Kumpipa kiangah a gen thute zong, amaute in a pa uh kiangah a gen uh hi.
  </para>
  <para style="p">
    <verse number="12" style="v" />Tua ciangin a pa un amaute kiangah, “Koi lamah amah pai ahi hiam?” a ci hi. Tua ciangin a tapate in Judah panin hong pai Pasian' mipa a paina lam a hilh uh hi.
  </para>
  <para style="p">
    <verse number="13" style="v" />Amah in a tapate kiangah, “Kei-a' dingin la van hong vawhsak un,” a ci hi. Tua ahih ciangin amaute in ama-a' dingin la van vawhsakin a tungah amah a tuang hi.
  </para>
  <para style="p">
    <verse number="14" style="v" />Tua ciangin Pasian' mipa nungah amah pai a, tawsaw khat nuai-ah tu-in amah mu hi. Tua ciangin amah in Pasian' mipa kiangah, “Nang pen Judah panin a hong pai Pasian' mipa na hi hiam?” a ci hi. Amah in, “Ka hi hi,” a ci hi.
  </para>
  <para style="p">
    <verse number="15" style="v" />Tua ciangin amah in, “Kei tawh inn-ah hong ciahin an ne in,” a ci hi.
  </para>
  <para style="p">
    <verse number="16" style="v" />Amah in, “Nang tawh kong ciahkik kei ding a, nang kong zui thei kei ding hi. Hih munah nang tawh an ahi a, tui ahi zongin ka ne ka dawn kei ding hi.
  </para>
  <para style="p">
    <verse number="17" style="v" />Bang hang hiam cih leh { Topa } in kei tungah, ‘An ahi a, tui ahi zongin tua lai-ah nelo dawnloin, na paina lampi tawnin na ciahkik kei ding hi,’ hong ci hi,” a ci hi.
  </para>
  <para style="p">
    <verse number="18" style="v" />Tua ciangin amah in, “Kei zong nangmah bangin kamsang khat ka hi a, { Topa' } sawlna bangin vantung mi khat in kei tungah thu hong gen a, ‘Amah in an leh tui ne-in a dawn theihna dingin na inn-ah amah paipih kik in,’ hong ci hi,” a ci hi. Ahih hangin amah in Pasian' mipa tungah zuau genin a phuahtawm ahi hi.
  </para>
  <para style="p">
    <verse number="19" style="v" />Tua ahih ciangin amah zui-in hong ciahkik a, ama inn-ah an ne-in tui a dawn hi.
  </para>
  <para style="p">
    <verse number="20" style="v" />Amaute sabuai-ah a tut laitakun amah a ciahpih kik kamsang teekpa tungah { Topa' } thu hong tung hi.
  </para>
  <para style="p">
    <verse number="21" style="v" />Judah panin hong pai Pasian' mipa tungah amah kiko a, “{ Topa } in hih bangin ci hi: ‘Nangmah in ama thu mangloin, { Topa } na Pasian in hong thupiaksa thupiakna zuiloin,
  </para>
  <para style="p">
    <verse number="22" style="v" />nang hong paikikin, amah in, “An ne kei in la, tui dawn kei in,” hong cihna munah an ne-in tui na dawn hi. Tua ahih manin na pate' hanah na luanghawm kivui lo ding hi,’ ci hi,” a ci hi.
  </para>
  <para style="p">
    <verse number="23" style="v" />Tua ciangin amah in an ne-in tui a dawn khit ciangin, amah in a ciahpih kik kamsangpa-a' dingin la van vawhsak hi.
  </para>
  <para style="p">
    <verse number="24" style="v" />Amah a paikhiat ciangin humpinelkai khat in lampi-ah na dawntuahin amah that hi. Ama luanghawm lampi-ah kipaai a, a gei-ah a la ding a, a humpinelkai zong a luanghawm gei-ah a ding hi.
  </para>
  <para style="p">
    <verse number="25" style="v" />Tua laitakin mite in va nawkkha uh a, lampi-ah a luanghawm kipaai-in a luanghawm gei-ah humpinelkai a ding mu uh hi. Amaute hong pai-in kamsang khanghampa a ten'na khuapi sungah a gen uh hi.
  </para>
  <para style="p">
    <verse number="26" style="v" />Lampi panin amah a ciahpih kik kamsangpa in tua thu a zak ciangin amah in, “{ Topa' } thu a manglo Pasian' mipa ahi hi. Tua ahih ciangin { Topa } in ama tungah a gensa thu tawh kizui-in amah balnenin a that humpinelkai tungah { Topa } in amah pia hi,” a ci hi.
  </para>
  <para style="p">
    <verse number="27" style="v" />Tua ciangin amah in a tapate kiangah, “Kei-a' dingin la van hong vawhsak un,” a ci hi. Amaute in vawhsak uh hi.
  </para>
  <para style="p">
    <verse number="28" style="v" />Tua ciangin amah pai a, lampi-ah a luanghawm kipaai-in la leh humpinelkai a luanghawm gei-ah a ding a mu hi. Humpinelkai in a luanghawm nelo a, a la zong balnen lo hi.
  </para>
  <para style="p">
    <verse number="29" style="v" />Tua ciangin kamsangpa in Pasian' mipa' luanghawm la-in la tungah koih a, kah ding leh vui dingin khuapi sungah a ciahpih hi.
  </para>
  <para style="p">
    <verse number="30" style="v" />Tua ciangin amah in ama hanah a luanghawm a vui hi. Tua ciangin ama hangin amaute kap uh a, “Ala, ka sanggampa!” a ci uh hi.
  </para>
  <para style="p">
    <verse number="31" style="v" />Amah a vui khit ciangin a tapate kiangah, “Kei ka sih ciangin Pasian' mipa a kivuina hanah kei hong vui un. Ama guh gei-ah kei' guhte koih un.
  </para>
  <para style="p">
    <verse number="32" style="v" />Bang hang hiam cih leh Bethel-a biakna tau leh Samaria khuapite sunga om mualtunga biaknate khempeuh langpangin { Topa' } sawlna bangin a thugenna hong tung taktak ding hi,” a ci hi.
  </para>
  <para style="p">
    <verse number="33" style="v" />Hih thu khit ciangin zong ama gamtat sia panin Jeroboam kihei tuanlo a, mite khempeuh sung panin mualtunga biaknate-a sem ding siampite bawlkik hi. Amah in a sem nuam peuhpeuh mualtunga biakna siampi dingin a ap hi.
  </para>
  <para style="p">
    <verse number="34" style="v" />Hih pen lei maitang panin khenkhia-in a susia zah dongin Jeroboam' innkuan tungah khialhna lianpi a suak hi.
  </para>
  <chapter number="14" style="c" />
  <para style="p">
    <verse number="1" style="v" />Tua hun laitakin Jeroboam' tapa Abijah a ci na hi.
  </para>
  <para style="p">
    <verse number="2" style="v" />Jeroboam in a zi kiangah, “Ding in la, na mel kiselin Jeroboam' zi na hihlam kitheisak kei in la, Shiloh-ah va pai in. Hih mite tungah kumpi ka hihna ding thu a gen kamsangpa Ahijah tua lai-ah om hi.
  </para>
  <para style="p">
    <verse number="3" style="v" />Anlum sawm, moh pawlkhat, khuaizu thawl khat keng in la ama kiangah va pai in. Naupang tungah a piang ding thu amah in nang kiangah hong gen ding hi,” a ci hi.
  </para>
  <para style="p">
    <verse number="4" style="v" />Jeroboam' zi tua bangmahin gamta hi. Amah kithawi-in Shiloh-ah pai a, Ahijah' inn va tung hi. A khanghamna hangin a mitte maang ahih manin Ahijah in khua mu theilo hi.
  </para>
  <para style="p">
    <verse number="5" style="v" />Tua ciangin { Topa } in Ahijah kiangah, “En in, a tapa tawh kisai nangma kiangah thu a dong dingin Jeroboam' zi hong pai hi. Bang hang hiam cih leh a tapa a ci na hi. Tua bang tua bangin tuanu tungah na gen ding hi,” a ci hi. Amah hong pai ciangin numei dang khatin kineih hi.
  </para>
  <para style="p">
    <verse number="6" style="v" />Ahih hangin Ahijah in amah kongkhak hong tun' a kheging a zak ciangin, “Hong tum in Jeroboam' zi aw, bang hangin midang khat kineih na hi hiam? Nang-a' dingin thugik khat kei tungah hong kipia hi.
  </para>
  <para style="p">
    <verse number="7" style="v" />Pai in la Jeroboam kiangah hih bangin gen in, ‘Israel Pasian, { Topa } in hih bangin ci hi: “Mite lak panin nang hong liansakin ka mi Israel-te tungah makai-in kong bawl a,
  </para>
  <para style="p">
    <verse number="8" style="v" />David' suante' tung panin kumpi gam balkhia-in nangma tungah kong pia hi. Ahi zongin nang pen ka thupiaknate zui-in, a lungsim khempeuh tawh kei hong zui-in ka muhna-ah a man nate bek a sem ka nasempa David na bang kei a,
  </para>
  <para style="p">
    <verse number="9" style="v" />nangmah in na mai-a om mite khempeuh sangin siatna bawlzaw-in, pai-in pasian dangte leh a kisung milimte nang-a' dingin bawlin ka hehna dingin nong phin a, na nung lamah kei nong paai hi.
  </para>
  <para style="p">
    <verse number="10" style="v" />Tua ahih ciangin en in, mi khat in a bei matengin ek a haltum mah bangin Jeroboam innkuan tungah siatna tungsakin, sal leh sal a hilo mi a kibangin pasal khempeuh Jeroboam innkuan panin ka susia ding a, Israel sungah Jeroboam innkuan ka beisiangsak ding hi.
  </para>
  <para style="p">
    <verse number="11" style="v" />Tua ahih ciangin Jeroboam' mi, khuapi sunga a si mi peuhpeuh uite in ne ding a, gamlakah a si mi peuhpeuh huihlak vasate in ne ding hi. Bang hang hiam cih leh { Topa } in gen khin hi,” ci hi,’ ci-in a gen hi.
  </para>
  <para style="p">
    <verse number="12" style="v" />“Tua ahih ciangin ding in la na inn-ah ciah in. Na khua na tun' ciangin na tapa si ding hi.
  </para>
  <para style="p">
    <verse number="13" style="v" />Tua ciangin Israel mi khempeuh ama hangin kapin vui ding uh hi. Bang hang hiam cih leh Israel Pasian, { Topa' } tungah a lungkimhuai na khat Jeroboam' innkuan sung panin ama tungah kimu ahih manin Jeroboam sung panin amah bek mah hanah kivui ding hi.
  </para>
  <para style="p">
    <verse number="14" style="v" />Tua thamloin tuni-in Jeroboam innkuan a beisak ding, Israel-te' tungah kumpi khat { Topa } in ama-a' dingin khangsak ding hi. Tua huna kipan
  </para>
  <para style="p">
    <verse number="15" style="v" />tui sunga pumpeeng a kilin' mah bangin { Topa } in Israel mite vatin amau pute pate tungah a piak hih gam hoih panin Israel zunglot ding a, Eufratis gun galkhatah amaute thehthang ding hi. Bang hang hiam cih leh amaute in Asherah milimte bawlin { Topa } a hehna dingin phin uh hi.
  </para>
  <para style="p">
    <verse number="16" style="v" />Tua ciangin ama khialhna leh Israel-te a khialhsakna ahi Jeroboam' khialhna hangin amah in Israel nusia ding hi,” a ci hi.
  </para>
  <para style="p">
    <verse number="17" style="v" />Tua ciangin Jeroboam' zi dingin kihemkhia a, Tirzah-ah a ciah hi. Amah inn tungin sangkil a kan laitakin naupang a si hi.
  </para>
  <para style="p">
    <verse number="18" style="v" />Tua ciangin a nasem kamsang Ahijah tung tawnin { Topa' } thugenna tawh kizui-in Israel mi khempeuh in amah vui-in ama hangin a kap uh hi.
  </para>
  <para style="p">
    <verse number="19" style="v" />Tu-in Jeroboam' gamtatna a omlaite, a galsimna leh a gam uknate, Israel Kumpite' Khang Tangthu Laibu sungah kigelh hi.
  </para>
  <para style="p">
    <verse number="20" style="v" />Jeroboam' uk hun sung kum sawmnihlenih ahi hi. Tua ciangin amah si a, ama tangin a tapa Nadab in a uk hi.
  </para>
  <para style="p">
    <verse number="21" style="v" />Tu-in Solomon' tapa Rehoboam in Judah-ah uk hi. Gam uk dingin a kipatin Rehoboam kum sawmlilekhat pha a, a min koihna dingin { Topa } in Israel minam khempeuh sung panin a teelkhiat khuapi Jerusalem-ah amah in kum sawmlesagih sung uk hi. Ama nu a min Naamah hi a, Ammon mi ahi hi.
  </para>
  <para style="p">
    <verse number="22" style="v" />Tua ciangin Judah mite, { Topa' } muhna-ah a sia gamta uh a, a pu a pate khempeuh uh hih sangin a tamzaw-in amau' khialhnate uh tawh ama hazatna ding piangsak uh hi.
  </para>
  <para style="p">
    <verse number="23" style="v" />Bang hang hiam cih leh amaute in amau-a' dingin mualtunga biaknate, biakna songte leh mual sang tung khempeuh leh singniim nuai khempeuhah Asherah milimte bawl uh a,
  </para>
  <para style="p">
    <verse number="24" style="v" />biakna phualte-ah numei-pasal paktat pawlte zong om uh hi. { Topa } in Israel mite' mai-ah a hawlkhiat minam dangte' gamtatna a kihhuai khempeuh bangin amaute gamta uh hi.
  </para>
  <para style="p">
    <verse number="25" style="v" />Kumpi Rehoboam' kum ngana kumin Jerusalem a sim dingin Egypt kumpi Shishak hong kuanto hi.
  </para>
  <para style="p">
    <verse number="26" style="v" />Amah in { Topa' } biakinn-a van manphate leh kumpipa' inn-a van manphate lakhia hi. Amah in na khempeuh lakhia hi. Amah in Solomon' bawlsa kham lumte khempeuh zong la hi.
  </para>
  <para style="p">
    <verse number="27" style="v" />Tua ciangin Kumpi Rehoboam in tuate' tangin sumngo lumte bawl a, kumpipa' inn kongkhak a cing inncing uliante' khutsungah tuate a ap hi.
  </para>
  <para style="p">
    <verse number="28" style="v" />{ Topa' } biakinn-ah kumpipa a pai simin inncingte in tuate pua-in, tua ciangin inncin'na inndei sungah tuate koihkik zel uh hi.
  </para>
  <para style="p">
    <verse number="29" style="v" />Tu-in Rehoboam' gamtatna a omlaite, leh a sep khempeuh, Judah Kumpite' Khang Tangthu Laibu sungah kigelh hi.
  </para>
  <para style="p">
    <verse number="30" style="v" />Tua ciangin Rehoboam leh Jeroboam' kikalah galkidona om tawntung hi.
  </para>
  <para style="p">
    <verse number="31" style="v" />Tua ciangin Rehoboam si a, David khuapi sungah a pate tawh kivui hi. Ama nu a min Naamah hi a, Ammon mi ahi hi. Tua ciangin ama tangin a tapa Abijam in a uk hi.
  </para>
  <chapter number="15" style="c" />
  <para style="p">
    <verse number="1" style="v" />Tu-in Nebat' tapa Kumpi Jeroboam' kum sawmlegiatna kumin Abijam in Judah tungah uk ding kipan hi.
  </para>
  <para style="p">
    <verse number="2" style="v" />Amah in Jerusalem-ah kum thum sung uk hi. Ama nu' min Maakah hi a, Absalom' tanu ahi hi.
  </para>
  <para style="p">
    <verse number="3" style="v" />Ama mai-a a pa' khialhna khempeuh amah in zui hi. A pusawn David a thuman bangin { Topa } a Pasian' tungah a lungsim thuman buplo hi.
  </para>
  <para style="p">
    <verse number="4" style="v" />Ahi zongin David' hangin { Topa } a Pasian in Jerusalem-ah amah tapa khat pia a, ama khitah a tapa koihin Jerusalem kipsak hi.
  </para>
  <para style="p">
    <verse number="5" style="v" />Bang hang hiam cih leh Hit mi Uriah thu-ah cih simloh ama nuntak sung tawntung { Topa' } mit-ah David a manin gamta-in a thupiakte khat peuhpeuh panin amah piallo hi.
  </para>
  <para style="p">
    <verse number="6" style="v" />Tu-in Abijam' nuntak sung tawntung amah leh Jeroboam' kikalah kidona om hi.
  </para>
  <para style="p">
    <verse number="7" style="v" />Abijam' gamtatna a omlaite, leh a sep khempeuh, Judah Kumpite' Khang Tangthu Laibu sungah kigelh hi. Tua ciangin Abijam leh Jeroboam kikalah galkidona om hi.
  </para>
  <para style="p">
    <verse number="8" style="v" />Tua ciangin Abijam si a, amaute in David khuapi sungah amah vui uh hi. Ama tangin a tapa Asa in uk hi.
  </para>
  <para style="p">
    <verse number="9" style="v" />Israel kumpi Jeroboam' kum sawmnihna kumin Asa in Judah tungah uk ding kipan a,
  </para>
  <para style="p">
    <verse number="10" style="v" />amah in Jerusalem-ah kum sawmlilekhat sung uk hi. Ama pi' min Maakah hi a, Absalom' tanu ahi hi.
  </para>
  <para style="p">
    <verse number="11" style="v" />Ama pupi David a gamtat bangin { Topa' } muhna-ah Asa a manin gamta hi.
  </para>
  <para style="p">
    <verse number="12" style="v" />Amah in gamsung panin pasal paktat pawlte koihkhia-in a pate' bawlsa milim khempeuh khinkhia hi.
  </para>
  <para style="p">
    <verse number="13" style="v" />Amah in Asherah milim dingin a kibawl a kihhuai milim khat nei ahih manin kumpinu' nu hihna panin a pi Maakah zong khinkhia hi. Tua hi a, Asa in tuanu' milim phukin Kidron lui-ah a hal hi.
  </para>
  <para style="p">
    <verse number="14" style="v" />Ahih hangin mualtunga biaknate kilakhia lo hi. Ahi zongin ama hun sung khempeuh Asa' lungsim { Topa' } tungah thuman bup hi.
  </para>
  <para style="p">
    <verse number="15" style="v" />Tua ciangin amah in a pa' apsa letsongte leh ama apsa letsongte, ngun, kham, leh nazatte { Topa' } biakinn sungah a paipih hi.
  </para>
  <para style="p">
    <verse number="16" style="v" />Amau' hun sung tawntung Asa leh Israel kumpi Baasha kikalah galkidona om hi.
  </para>
  <para style="p">
    <verse number="17" style="v" />Judah a sim dingin Israel kumpi Baasha kuanto a, Judah kumpi Asa kiang pan kuamah paikhia theilo, kuamah a tum theihlohna dingin Ramah khua a lam hi.
  </para>
  <para style="p">
    <verse number="18" style="v" />Tua ciangin Asa in { Topa' } biakinn sung vankoihna leh kumpipa inn vankoihna sungah a omlai ngun leh kham khempeuh la-in ama nasemte' khutsungah tuate a pia hi. Tua ciangin kumpi Asa in Damaskas-ah a teng, Syria kumpi, Hezion' tapa Tabrimmon, a tapa Benhadad kiangah tuate puak a,
  </para>
  <para style="p">
    <verse number="19" style="v" />“Ka pa leh na pa mah bangin kei leh nang kikalah kipawlna khat omsak ni. Ngun leh kham letsong nangma tungah kong puak hi. Keima kiang panin amah a nungkik theihna dingin Israel kumpi Baasha tawh na kipawlna va sutat in,” a ci hi.
  </para>
  <para style="p">
    <verse number="20" style="v" />Tua ciangin Benhadad in Kumpi Asa' thu mang a, Israel khuapite a sim dingin a galkap a ukte sawlin, Ijon, Dan, Abelbethmaakah, leh Khinneroth khempeuh, Naftali gam khempeuh tawh a zo hi.
  </para>
  <para style="p">
    <verse number="21" style="v" />Baasha in tua thu a zak ciangin Ramah a lam khawlin Tirzah-ah om hi.
  </para>
  <para style="p">
    <verse number="22" style="v" />Tua ciangin kumpi Asa in Judah gam khempeuhah thu genzakna khat bawl a, kuamah pengloin a milipin Baasha in khua lamna-a a zat Ramah suangte leh a singte a puakhia dingin a sawl hi. Tua ciangin kumpi Asa in tuate tawh Benjamin mite' khua Geba leh Mizpah khua a lam hi.
  </para>
  <para style="p">
    <verse number="23" style="v" />Tu-in Asa' gamtatna a omlaite khempeuh, ama thahatna khempeuh, ama sep khempeuh, leh ama lam khuapite, Judah Kumpite' Khang Tangthu Laibu sungah kigelh hi. Ahih hangin a teek ciangin a khete-ah natna khat a nei hi.
  </para>
  <para style="p">
    <verse number="24" style="v" />Tua ciangin Asa si a, a pupi David khuapi sungah a pate tawh kivui hi. Tua ciangin ama tangin a tapa Jehoshafat in a uk hi.
  </para>
  <para style="p">
    <verse number="25" style="v" />Judah kumpi Asa' kum nihna kumin Jeroboam' tapa Nadab in Israel tungah uk ding kipan a, amah in Israel tungah kum nih sung uk hi.
  </para>
  <para style="p">
    <verse number="26" style="v" />{ Topa' } muhna-ah amah a sia gamta a, a pa' khekhap mah tawnin, Israel a khialhsakna ama khialhna mah a zui hi.
  </para>
  <para style="p">
    <verse number="27" style="v" />Issakhar minam Ahijah' tapa Baasha in Nadab sawmsim hi. Baasha in Filistia-te' khua Gibbethon-ah amah sattuk hi. Nadab leh Israel khempeuh in Gibbethon umcihin a om laitakun a thah ahi hi.
  </para>
  <para style="p">
    <verse number="28" style="v" />Tua ahih ciangin Judah kumpi Asa' kum thumna kumin Baasha in Nadab that a, Nadab tangin amah in a uk hi.
  </para>
  <para style="p">
    <verse number="29" style="v" />Amah kumpi ahih phetin Jeroboam' innkuan khempeuh that hi. { Topa } in Shiloh khuami a nasempa Ahijah tung tawnin a gensa bangin a vekpi-in a suksiat khit dongin mi khat zong Jeroboam' innkuan-ah nusialo hi.
  </para>
  <para style="p">
    <verse number="30" style="v" />Tua pen ama khialhna leh Israel a khialhsakna ahi Jeroboam' khialhnate hang leh Israel Pasian, { Topa } a hehsakna hang ahi hi.
  </para>
  <para style="p">
    <verse number="31" style="v" />Tu-in Nadab' gamtatna a omlaite, leh a sep khempeuh, Israel Kumpite' Khang Tangthu Laibu sungah kigelh hi.
  </para>
  <para style="p">
    <verse number="32" style="v" />Amau' hun sung khempeuh Asa leh Israel kumpi Baasha kikalah galkidona a om hi.
  </para>
  <para style="p">
    <verse number="33" style="v" />Judah kumpi Asa' kum thumna kumin Ahijah' tapa Baasha in Israel khempeuh tungah Tirzah panin uk ding kipan a, kum sawmnihleli sung a uk hi.
  </para>
  <para style="p">
    <verse number="34" style="v" />{ Topa' } muhna-ah amah a sia gamta a, Jeroboam' khekhap mah tawnin, Israel a khialhsakna ama khialhna mah a zui hi.
  </para>
  <chapter number="16" style="c" />
  <para style="p">
    <verse number="1" style="v" />Tua ciangin Baasha langpangin Hanani tapa Jehu tung tawnin { Topa' } thu hong tung a,
  </para>
  <para style="p">
    <verse number="2" style="v" />“Keimah in leivui lak panin nang hong sangto sakin ka mi Israel-te tungah makai-in nang hong bawl napi-in, nangmah in Jeroboam' khekhap mah tawnin ka mi Israel-te na khialsak a, amaute' khialhna tawh kei hong hehsak na hih manin
  </para>
  <para style="p">
    <verse number="3" style="v" />en in, keimah in Baasha leh a innkuan ka phiatsiang ding a, Nebat' tapa Jeroboam' innkuan bangin na innkuan ka bawl ding hi.
  </para>
  <para style="p">
    <verse number="4" style="v" />Baasha' mi, khuapi sunga a si peuhpeuh uite in ne ding a, ama mi gamlakah a si peuhpeuh huihlak vasate in ne ding uh hi,” a ci hi.
  </para>
  <para style="p">
    <verse number="5" style="v" />Tu-in Baasha' gamtatna a omlaite, a septe, leh a thahatna, Israel Kumpite' Khang Tangthu Laibu sungah kigelh hi.
  </para>
  <para style="p">
    <verse number="6" style="v" />Tua ciangin Baasha si a, Tirzah-ah kivui hi. Ama tangin a tapa Elah in uk hi.
  </para>
  <para style="p">
    <verse number="7" style="v" />Tua thamloin Jeroboam innkuan bangin ama nasepna tawh hehsakin { Topa' } muhna-ah a sia a gamtatna khempeuh hang leh amah in Jeroboam leh a innkuan a suksiatna hangin Hanani' tapa kamsang Jehu' tung tawnin Baasha leh a innkuan langpangin { Topa' } thu hong tung hi.
  </para>
  <para style="p">
    <verse number="8" style="v" />Judah kumpi Asa' kum sawmnihlegukna kumin Baasha' tapa Elah in Tirzah panin Israel tungah uk ding kipan a, kum nih sung uk hi.
  </para>
  <para style="p">
    <verse number="9" style="v" />Ahih hangin ama leengte alang a ukpa ama nasem Zimri in amah sawmsim hi. Tirzah-a kumpi innsung a ukpa Arza' inn-ah zukhamin Tirzah-ah a om laitak,
  </para>
  <para style="p">
    <verse number="10" style="v" />Judah kumpi Asa' kum sawmnihlesagihna kumin Zimri hong pai-in Elah sattukin that a, ama tangin a uk hi.
  </para>
  <para style="p">
    <verse number="11" style="v" />Amah in uk dinga a kipat, kumpi tokhom tungah a tut khit phetin amah in Baasha' innkuan khempeuh that hi. Ama behte pasal khat beek ahi a, a lawmte ahi zongin khat zong sitlo hi.
  </para>
  <para style="p">
    <verse number="13" style="v" />Baasha' khialhnate leh a khialhsa uh ahi a tapa Elah' khialhnate, leh amaute in Israel khialsakin, a milimte uh tawh Israel Pasian, { Topa } a hehsakna uh hangin, Baasha langpangin kamsang Jehu tung tawnin { Topa' } thugenna bangin Baasha' innkuan khempeuh tua bangin Zimri in susia hi.
  </para>
  <para style="p">
    <verse number="14" style="v" />Tu-in Elah' gamtatna a omlaite, leh a sep khempeuh, Israel Kumpite' Khang Tangthu Laibu sungah kigelh hi.
  </para>
  <para style="p">
    <verse number="15" style="v" />Judah kumpi Asa' kum sawmnihlesagihna kumin Zimri in Tirzah-ah ni sagih sung uk hi. Tua laitakin Filistia-te' khua Gibbethon simin Israel galkapte in giahphual sat uh a,
  </para>
  <para style="p">
    <verse number="16" style="v" />giahphual sata om galkapte in, “Zimri in sawmsimin kumpipa that khin hi,” a kicihna a za uh hi. Tua ahih ciangin Israel-te khempeuh in tua ni-in giahphualah galkap a ukpa Omri kumpi-in a bawl uh hi.
  </para>
  <para style="p">
    <verse number="17" style="v" />Tua ahih ciangin Omri leh amah tawh a om Israel khempeuh Gibbethon panin paito-in amaute in Tirzah umcih uh hi.
  </para>
  <para style="p">
    <verse number="19" style="v" />Ama hihsa a khialhna, { Topa' } muhna-ah a siat gamtatna, Jeroboam' khekhap a totna, leh a hihsa a khialhna, Israel a khialhsakna hangin, a khuapi kila khinta hi, ci-in Zimri in a muh ciangin kumpipa' inn muan'huai sungah amah pai a, kumpipa' inn tawh amah mei-in kihalnelhin a si hi.
  </para>
  <para style="p">
    <verse number="20" style="v" />Tu-in Zimri' gamtatna a omlaite, leh ama hihsa a sawmsimna, Israel Kumpite' Khang Tangthu Laibu sungah kigelh hi.
  </para>
  <para style="p">
    <verse number="21" style="v" />Tua ciangin Israel mite pawl nihin kikhen uh hi. Mi pawlkhat in kumpi-in a bawl dingin Ginath' tapa Tibni zui uh a, a pawlkhat in Omri zui uh hi.
  </para>
  <para style="p">
    <verse number="22" style="v" />Ahih hangin Omri a zui mite in Ginath' tapa Tibni a zuite zo uh ahih ciangin Tibni si a, Omri kumpi a suak hi.
  </para>
  <para style="p">
    <verse number="23" style="v" />Judah kumpi Asa' kum sawmthumlekhatna kumin Omri in Israel-te tungah uk ding kipan a, kum sawmlenih sung a uk hi. Amah in kum guk sung Tirzah-ah uk hi.
  </para>
  <para style="p">
    <verse number="24" style="v" />Amah in Shemer' tung panin ngun talen nihin Samaria mual lei hi. Amah in kulh tawh a mual um a, tua mual a neipa Shemer' min tamin a lamsa khuapi min Samaria a phuak hi.
  </para>
  <para style="p">
    <verse number="25" style="v" />{ Topa' } muhna-ah Omri a sia gamta a, ama mai-a om mi khempeuh sangin a sia tamzaw gamta hi.
  </para>
  <para style="p">
    <verse number="26" style="v" />Bang hang hiam cih leh Nebat' tapa Jeroboam' gamtat khempeuh, leh Israel a khialhsakna khialhnate, a milimte uh tawh Israel Pasian, { Topa } a hehsakna uh a zui hi.
  </para>
  <para style="p">
    <verse number="27" style="v" />Tu-in Omri' gamtatna a omlaite, leh a thahatna a lahna, Israel Kumpite' Khang Tangthu Laibu sungah kigelh hi.
  </para>
  <para style="p">
    <verse number="28" style="v" />Tua ciangin Omri si a, Samaria-ah kivui hi. Tua ciangin ama tangin a tapa Ahab in a uk hi.
  </para>
  <para style="p">
    <verse number="29" style="v" />Judah kumpi Asa' kum sawmthumlegiatna kumin Omri' tapa Ahab in Israel tungah uk ding kipan a, amah in Samaria panin Israel-te tungah kum sawmnihlenih sung a uk hi.
  </para>
  <para style="p">
    <verse number="30" style="v" />Omri' tapa Ahab, ama mai-a mite khempeuh sangin { Topa' } muhna-ah a sia tamzaw gamta hi.
  </para>
  <para style="p">
    <verse number="31" style="v" />Nebat' tapa Jeroboam' khialhnate zuih ding ama-a' dingin a thuzang tawh a kibat mah bangin, amah in Sidon mite' kumpi Ethbaal' tanu Jezebel zi-in la a, pai-in Baal na semin a bia hi.
  </para>
  <para style="p">
    <verse number="32" style="v" />Amah in Samaria-a a lam Baal inn sungah Baal-a' dingin biakna tau khat dingsak hi.
  </para>
  <para style="p">
    <verse number="33" style="v" />Tua ciangin Ahab in Asherah milim khat bawl hi. Ahab in ama mai-a om Israel kumpite khempeuh sangin Israel Pasian, { Topa } hehsakna ding tam hihzaw hi.
  </para>
  <para style="p">
    <verse number="34" style="v" />Ama hun sungin Bethel mi Hiel in Jerikho a puah hi. { Topa } in Nun tapa Joshua' tung tawnin a gen bangin amah in a tacil Abiram' luang khamin a bulpi phut a, a tapa neupen Segub' luang khamin a kongpite a phut hi.
  </para>
  <chapter number="17" style="c" />
  <para style="p">
    <verse number="1" style="v" />Tu-in Gilead gamsung Tishbe khua panin Tishbe mi Elijah in Ahab kiangah, “A mai-ah ka din'na Israel Pasian, { Topa } a nungta ahih mah bangin keima thu tawh loin daitui ahi a, guah ahi zongin hong tung ding kumte sungah omlo ding hi,” a ci hi.
  </para>
  <para style="p">
    <verse number="2" style="v" />Tua ciangin ama kiangah { Topa' } thu hong tung a,
  </para>
  <para style="p">
    <verse number="3" style="v" />“Hih lai panin kihemin nisuahna lamah kihei in la, Jordan nisuahna lam Kherith lui-ah bu in.
  </para>
  <para style="p">
    <verse number="4" style="v" />Nangmah in lui panin tui na dawn ding hi. Tua lai-ah nangmah a hong vak dingin va-akte thu ka piazo hi,” a ci hi.
  </para>
  <para style="p">
    <verse number="5" style="v" />Tua ahih ciangin amah pai-in { Topa' } thugen bangin gamta a, Jordan nisuahna lam Kherith lui gei-ah a om hi.
  </para>
  <para style="p">
    <verse number="6" style="v" />Tua ciangin va-akte in ama kiangah zing leh nitakin anlum leh sa puak a, amah in lui panin tui a dawn hi.
  </para>
  <para style="p">
    <verse number="7" style="v" />Tua gamsungah guah zulo ahih manin tawlkhat khit ciangin a lui a kang hi.
  </para>
  <para style="p">
    <verse number="8" style="v" />Tua ciangin Elijah kiangah { Topa' } thu hong tung a,
  </para>
  <para style="p">
    <verse number="9" style="v" />“Ding in la, Sidon mite' khua Zarefath-ah pai-in tua lai-ah om in. Tua lai-ah nangmah a hong vak dingin meigongnu khat thu ka piazo hi,” a ci hi.
  </para>
  <para style="p">
    <verse number="10" style="v" />Tua ahih ciangin amah dingin Zarefath-ah a pai hi. Khuapi kulhkongpi a tun' ciangin, meigongnu khat in sing na tom hi. Amah in tuanu samin, “Ka dawn theihna dingin beel khat sungah tui tawm hong paipih in,” a ci hi.
  </para>
  <para style="p">
    <verse number="11" style="v" />Tuanu in paipih dingin a kisak laitakin, amah in tuanu samin, “Anlum neu khat hong tawi kawm in,” a ci hi.
  </para>
  <para style="p">
    <verse number="12" style="v" />Tua ciangin amah in, “{ Topa } na Pasian a nungta ahih mah bangin emsa bangmah ka nei kei a, beel sungah annel khutdim khat leh um sungah sathau tawmno khat bek om hi. Tu-in keimah leh ka tapa-a' dingin tuate bawlin kote in ka nek theihna dingun singkang nih khawng a tom ka hi a, tua ciangin a si ta ding ka hi uh hi,” a ci hi.
  </para>
  <para style="p">
    <verse number="13" style="v" />Tua ciangin Elijah in ama kiangah, “Lunghimawh kei in; pai in la na gensa bangin an hong bawl in. Kei-a' dingin mohneu khat hong bawlsak masa-in kei kiangah hong paipih in la, tua khit ciangin nang leh na tapa-a' ding bawl in.
  </para>
  <para style="p">
    <verse number="14" style="v" />Bang hang hiam cih leh Israel Pasian, { Topa } in hih bangin ci hi: ‘{ Topa } in leitungah guah a zuksak ni matengin beel sunga annel beilo ding a, um sunga sathau zong kiam ngeilo ding hi,’ ci hi,” a ci hi.
  </para>
  <para style="p">
    <verse number="15" style="v" />Tua ciangin amah pai-in Elijah' gensa bangin hih hi. Tuanu, leh amah, leh tuanu' innkuan in ni tampi sung ne uh hi.
  </para>
  <para style="p">
    <verse number="16" style="v" />Elijah' tung tawnin { Topa' } thugen bangin beel sunga annel beilo a, um sunga sathau zong kiam ngeilo hi.
  </para>
  <para style="p">
    <verse number="17" style="v" />Hih thu khit ciangin innsung nupi ahi numei' tapa a ci na hi. A natna nasia mahmah ahih manin gim semsemin a si hi.
  </para>
  <para style="p">
    <verse number="18" style="v" />Tua ciangin amah in Elijah kiangah, “Pasian' mipa aw, kei' langkhatah bang thu nei na hi hiam? Ka khialhna a pholak ding ka tapa' sihna a piangsak dingin kei kiangah nong pai hi,” a ci hi.
  </para>
  <para style="p">
    <verse number="19" style="v" />Tua ciangin amah in tuanu kiangah, “Na tapa hong pia in,” a ci hi. Amah in tuanu' ang panin amah la-in ama giahna innkhumzangah puato-in ama lupna tungah a sial hi.
  </para>
  <para style="p">
    <verse number="20" style="v" />Tua ciangin { Topa' } tungah kiko-in, “{ Topa } ka Pasian aw, ama tapa thahna tawh ka peemna meigongnu' tung nangawnah gimna hong tungsak na hi hiam?” a ci hi.
  </para>
  <para style="p">
    <verse number="21" style="v" />Tua ciangin naupang tungah amah thumvei kikhuangin { Topa' } tungah kiko a, “{ Topa } ka Pasian aw, hih naupang hingkiksak in,” a ci hi.
  </para>
  <para style="p">
    <verse number="22" style="v" />Tua ciangin { Topa } in Elijah' aw ngai hi; naupang hong nak kikin a hingkik hi.
  </para>
  <para style="p">
    <verse number="23" style="v" />Tua ciangin Elijah in naupang la-in innkhumzang panin inn sungah paipihsuk a, a nu kiangah a pia hi. Tua ciangin Elijah in, “En in, na tapa nungta hi,” a ci hi.
  </para>
  <para style="p">
    <verse number="24" style="v" />Numei in Elijah kiangah, “Nang, Pasian' mi na hihna leh { Topa } in nang tung tawnin thu a gen takpi ahihna tu-in ka thei hi,” a ci hi.
  </para>
  <chapter number="18" style="c" />
  <para style="p">
    <verse number="1" style="v" />Ni tampi khit a kum thumna kumin Elijah' tungah { Topa' } thu hong tung a, “Pai in, Ahab kiangah nangmah kilak in. Tua ciangin keimah in leitungah guah ka zusak ding hi,” a ci hi.
  </para>
  <para style="p">
    <verse number="2" style="v" />Tua ahih ciangin Ahab kiangah amah a kilaktawm dingin Elijah a pai hi. Tu-in Samaria-ah kialpi nasia hi.
  </para>
  <para style="p">
    <verse number="3" style="v" />Tua ciangin Ahab in kumpi innsung a ukpa Obadiah sam hi. (Obadiah in nakpi takin { Topa } zahtak hi;
  </para>
  <para style="p">
    <verse number="4" style="v" />Jezebel in { Topa' } kamsangte a hon thah lai-in Obadiah in kamsang za khat la-in sawmnga sawmnga-in leihawm sungah seel a, amaute an leh tui tawh a vak hi.)
  </para>
  <para style="p">
    <verse number="5" style="v" />Tua ciangin Ahab in Obadiah kiangah, “Gamsung ciktui omna khempeuh leh kuam omna khempeuhah va pai in. Lopa mu-in sakolte leh la-sakolte i hin'suahzo khading a, ganhingte pawlkhat i sum kei ding hi,” a ci hi.
  </para>
  <para style="p">
    <verse number="6" style="v" />Tua ciangin amaute in a et dingun leitang hawm uh hi. Ahab mahmah mun khat lamah pai-in Obadiah mahmah a mun dang khat lamah a pai hi.
  </para>
  <para style="p">
    <verse number="7" style="v" />Obadiah lamkalah a om laitakin, Elijah in amah na dawntuah hi. Obadiah in amah thei-in a mai lei ngatin puk a, “Ka to Elijah, nang na hi hiam?” a ci hi.
  </para>
  <para style="p">
    <verse number="8" style="v" />Tua ciangin amah in dawngin, “Keimah ka hi hi. Pai-in na topa kiangah, ‘Elijah hih lai-ah om hi,’ ci in,” a ci hi.
  </para>
  <para style="p">
    <verse number="9" style="v" />Amah in, “Hong thah dingin Ahab' khutsungah na nasempa nong piakna dingin bang thu-ah khial ka hi hiam?
  </para>
  <para style="p">
    <verse number="10" style="v" />{ Topa } na Pasian a nungta ahih mah bangin nangmah a zong dingin ka topa in a sawllohna minam ahi a, kumpi gam ahi zongin omlo hi. Amaute in, ‘Hih lai-ah amah omlo hi,’ a cih uh ciangin, amaute in nang hong muhlohna thu amah in kumpi gam ahi a, minam ahi zongin kiciamsak hi.
  </para>
  <para style="p">
    <verse number="11" style="v" />Tu-in nangmah in, ‘Pai-in na topa kiangah, “Hih lai-ah Elijah om hi,” ci in,’ nong ci hi.
  </para>
  <para style="p">
    <verse number="12" style="v" />Nang kiang panin kei ka paikhiat phetin ka theihlohna munah { Topa' } kha in nang hong pua ding hi. Kei va pai-in Ahab kiangah genin amah in nang hong muhloh ciangin, ka khangno lai-a kipanin keimah na nasempa in { Topa } a zahtak hinapi-in, amah in kei hong that ding hi.
  </para>
  <para style="p">
    <verse number="13" style="v" />Jezebel in { Topa' } kamsangte a thah lai-in { Topa' } kamsangte mi za khat, sawmnga sawmnga-in leihawm sungah seelin, amaute an leh tui tawh ka vakna thu ka topa tungah hong kigen nailo ahi hiam?
  </para>
  <para style="p">
    <verse number="14" style="v" />Tu-in nangmah in, ‘Pai-in na topa kiangah, “Hih lai-ah Elijah om hi,” ci in,’ nong ci hi. Tua hi leh amah in kei hong that ding hi,” a ci hi.
  </para>
  <para style="p">
    <verse number="15" style="v" />Tua ciangin Elijah in, “A mai-ah ka din'na Vanglian { Topa } a nungta ahih mah bangin, tuni-in ama kiangah keimahmah ka kilak taktak ding hi,” a ci hi.
  </para>
  <para style="p">
    <verse number="16" style="v" />Tua ahih ciangin Ahab tawh a kimu dingin Obadiah pai-in ama kiangah a gen hi. Tua ciangin Elijah tawh a kimu dingin Ahab hong pai hi.
  </para>
  <para style="p">
    <verse number="17" style="v" />Ahab in Elijah a muh ciangin, “Israel mite a lungkhamsakpa, nang na hi hiam?” a ci hi.
  </para>
  <para style="p">
    <verse number="18" style="v" />Amah in dawngin, “Keimah in Israel mite ka lungkhamsak kei hi. Nang in { Topa' } thupiaknate nusia-in Baal-te zui na hih manin nang leh na pa' innkuan in na lungkhamsak uh hi.
  </para>
  <para style="p">
    <verse number="19" style="v" />Tua ahih ciangin tu-in mi sawl in la, Karmel Mual kei kiangah Israel-te khempeuh, leh Jezebel' sabuai-ah an a ne Baal kamsang za li leh sawmnga leh Asherah kamsang za lite hong khawm in,” a ci hi.
  </para>
  <para style="p">
    <verse number="20" style="v" />Tua ahih ciangin Ahab in Israel mite khempeuh kiangah mi sawlin, Karmel Mual-ah Israel mite leh kamsangte khawmsak hi.
  </para>
  <para style="p">
    <verse number="21" style="v" />Tua ciangin mi khempeuh' nai-ah Elijah hong pai-in, “Ngaihsutna kibanglo thu nih kikalah bang tanvei khensat loin om niloh ding na hi uh hiam? { Topa } pen Pasian ahih leh amah zui un; tua hiloin Baal pen Pasian ahih leh amah zui un,” a ci hi. Ahi zongin mite in kam khat beek dawnglo uh hi.
  </para>
  <para style="p">
    <verse number="22" style="v" />Tua ciangin Elijah in mite kiangah, “Kei, kei bekbek, { Topa' } kamsang sung panin ka omlai a, ahih hangin Baal kamsangte mihing za li leh sawmnga om hi.
  </para>
  <para style="p">
    <verse number="23" style="v" />Kote tungah bawngtal nih hong pia un. Amau-a' dingin bawngtal khat amaute teelsak un la, semnen sakin sing tungah koihsak un la, ahih hangin a tungah mei koihsak kei un. Tua ciangin keimah in a bawngtal khat bawlin sing tungah koihin, a tungah mei ka koih kei ding hi.
  </para>
  <para style="p">
    <verse number="24" style="v" />Tua ciangin note in na pasian tung uhah thu ngen un la, keimah in zong { Topa' } tungah thu ka ngen ding hi. Tua ciangin thungetna mei tawh hong pia pasian pen Pasian taktak ahi hi,” a ci hi. Tua ciangin mi khempeuh in dawngin, “Hih na thugen hoih hi,” a ci uh hi.
  </para>
  <para style="p">
    <verse number="25" style="v" />Tua ciangin Elijah in Baal kamsangte kiangah, “Note tam na hih manun note-a' dingin bawngtal khat teel un la bawl masa un. Tua ciangin na pasian uh tungah thu ngen un la, ahih hangin a tungah mei koih kei un,” a ci hi.
  </para>
  <para style="p">
    <verse number="26" style="v" />Tua ciangin amaute in amaute tungah a kipia bawngtal la-in bawl uh a, zingsang-a kipan sun dong Baal tungah thu ngenin, “Baal aw, kote hong dawng in,” a ci uh hi. Ahih hangin awging omlo a, kuamah in dawnglo hi. Tua ciangin amau' bawlsa biakna tau-ah amaute diang uh hi.
  </para>
  <para style="p">
    <verse number="27" style="v" />Sun ciangin Elijah in amaute zahpihin, “Amah pen pasian ahih ciangin a gingin kiko un. Amah in thu a lungngaih laitak, ahih kei leh mun dangah paikhia, ahih kei leh khualzin, ahih kei leh amah ihmu-in phot ding kisam hikhathei ding hi,” a ci hi.
  </para>
  <para style="p">
    <verse number="28" style="v" />Tua ciangin amaute a gingin kiko-in, amau' ngeina bangin namsaute leh sikzumte tawh, amaute tungah si a luan' dongin ki-atin kisun uh hi.
  </para>
  <para style="p">
    <verse number="29" style="v" />Sunkim khit ciangin biakpiak hun dong mateng amaute awngsuak uh a, ahih hangin awging omlo hi. Kuamah in dawnglo a, kuamah in donlo hi.
  </para>
  <para style="p">
    <verse number="30" style="v" />Tua ciangin Elijah in mi khempeuh kiangah, “Ka kiang nai-ah hong pai un,” a ci hi. Tua ciangin mi khempeuh ama kiang nai-ah hong pai uh hi. Tua ciangin amah in { Topa' } biakna tau a kisupaisa khat puahkik hi.
  </para>
  <para style="p">
    <verse number="31" style="v" />“Israel, nangma min hi ding hi,” ci-in { Topa' } thu a tun'na Jakob' tapa minam sawmlenihte tawh kizui-in Elijah in suangtum sawmlenih la hi.
  </para>
  <para style="p">
    <verse number="32" style="v" />Tua ciangin tua suangte tawh { Topa' } minin biakna tau khat lam hi. Amah in khaici lawh nih a tazo dingin a lian hawklam khat biakna tau kimkotah bawl hi.
  </para>
  <para style="p">
    <verse number="33" style="v" />Tua ciangin amah in a ngeina bangin a sing koih a, a bawngtal semnenin a sing tungah koih hi. Tua ciangin amah in, “Beel li sungah tui dim un la, meihal biakna tau tung leh a sing tungah sung un,” a ci hi.
  </para>
  <para style="p">
    <verse number="34" style="v" />Tua ciangin amah in, “A nihveina hih un,” a ci hi. Tua ciangin amaute in a nihveina hih uh hi. Tua ciangin amah in, “A thumveina hih un,” a ci hi. Tua ciangin amaute in a thumveina hih leuleu uh hi.
  </para>
  <para style="p">
    <verse number="35" style="v" />Tua ciangin biakna tau kimkotah tui luang a, a hawklam zong tui tawh kidim hi.
  </para>
  <para style="p">
    <verse number="36" style="v" />Biakpiak hun ciangin kamsang Elijah a nai-ah hong pai-in, “Abraham, Isaac, leh Israel Pasian, { Topa } aw, nang pen Israel sungah Pasian na hihna, leh kei pen nangma nasem ka hihna, leh hih nate khempeuh nangma thu tawh ka hihna thu tuni-in kitheisak in.
  </para>
  <para style="p">
    <verse number="37" style="v" />{ Topa } aw, nangmah Pasian na hihna leh amaute' lungsim na heikikna thu hih mite in a theihna dingin hong dawng in, { Topa } aw, hong dawng in,” a ci hi.
  </para>
  <para style="p">
    <verse number="38" style="v" />Tua ciangin { Topa' } meikuang hong kia a, a meihal biakna, a sing, a suangte, leh a leivui kangtumin, hawklam sunga om tui nangawn kangcip hi.
  </para>
  <para style="p">
    <verse number="39" style="v" />Mi khempeuh in tua thu a muh uh ciangin a mai uh leilam ngatin puk uh hi. Amaute in, “{ Topa } pen Pasian ahi hi; { Topa } pen Pasian ahi hi,” a ci uh hi.
  </para>
  <para style="p">
    <verse number="40" style="v" />Tua ciangin Elijah in amaute kiangah, “Baal kamsangte man un; amaute khat zong suaktasak kei un,” a ci hi. Tua ciangin amaute in man uh hi. Elijah in Kishon lui-ah amaute paipih sukin tua lai-ah amaute a that hi.
  </para>
  <para style="p">
    <verse number="41" style="v" />Tua ciangin Elijah in Ahab kiangah, “Paito in la, an ne-in tui dawn in; bang hang hiam cih leh guahpi huging om hi,” a ci hi.
  </para>
  <para style="p">
    <verse number="42" style="v" />Tua ahih ciangin anne tuidawn dingin Ahab paito hi. Karmel Mual dawnah Elijah paito a, amahmah leilakah kun sukin a khukte kikalah a maitang a phum hi.
  </para>
  <para style="p">
    <verse number="43" style="v" />Tua ciangin a nasempa kiangah, “Tu-in paito in; tuipi lam va en in,” a ci hi. Amah paito-in khuadak a, “Bangmah omlo hi,” a ci hi. Tua ciangin amah in, “Sagihvei paikik in,” a ci hi.
  </para>
  <para style="p">
    <verse number="44" style="v" />A sagihveina ciangin amah in, “Khuttum cia bang meii tawmno khat tuipi panin hong kaito hi,” a ci hi. Tua ciangin amah in, “Paito-in Ahab kiangah, ‘Guah in hong khak khading ahih manin na leeng kithawi in la paisuk in,’ va ci in,” a ci hi.
  </para>
  <para style="p">
    <verse number="45" style="v" />Tomno sungin meiite leh huih tawh van hong vom a, guah tampi a zu hi. Ahab a leeng tungah tuangin Jezreel-ah a pai hi.
  </para>
  <para style="p">
    <verse number="46" style="v" />Tua ciangin Elijah tungah { Topa' } vangliatna hong tung hi. Amah in a kawng gakin Jezreel khua lutna dongah Ahab' mai-ah na tai hi.
  </para>
  <chapter number="19" style="c" />
  <para style="p">
    <verse number="1" style="v" />Ahab in Jezebel kiangah Elijah' hih khempeuh leh namsau tawh kamsangte khempeuh a thah khitna thu a gen hi.
  </para>
  <para style="p">
    <verse number="2" style="v" />Tua ciangin Jezebel in Elijah kiangah kamtai khat sawlin, “Zing ciang tubang hunin amaute na thah bangin nangmah ka hong thah kei taak leh pasian-te in kei hong dawm kei ta hen,” cisak hi.
  </para>
  <para style="p">
    <verse number="3" style="v" />Tua ciangin amah lau a, kithawi-in a suahtakna dingin paikhia a, Judah-te' khua Beersheba tungin tua lai-ah a nasempa nusia hi.
  </para>
  <para style="p">
    <verse number="4" style="v" />Ahih hangin amahmah gamlakah ni khat lam pailai-in poding kung nuai khatah a tu hi. Tua ciangin amah in a sihna ding thu ngenin, “Phazo hi; tu-in { Topa } aw, ka nuntakna hong la ta in; bang hang hiam cih leh ka pate sangin kei ka hoihzaw kei hi,” a ci hi.
  </para>
  <para style="p">
    <verse number="5" style="v" />Tua ciangin poding kung khat nuai-ah amah lumsukin a ihmu hi. Tua laitakin vantung mi khat in amah lawngin ama kiangah, “Tho in la an ne in,” a ci hi.
  </para>
  <para style="p">
    <verse number="6" style="v" />Amah khuadak a, ama lutang gei suang sa tungah a ki-em moh khat leh tui hai khat na om hi. Amah in tuate ne-in dawnin lumkik hi.
  </para>
  <para style="p">
    <verse number="7" style="v" />Tua ciangin { Topa' } vantung mi a nihveina hong paikikin amah lawng a, “Tho in la an ne in; tua hi kei leh nang-a' dingin khualzinna haksa lua ding hi,” a ci hi.
  </para>
  <para style="p">
    <verse number="8" style="v" />Tua ciangin amah tho a, an ne-in tui dawn a, tua an thahatna tawh Pasian' mual Horeb ciangdong sun sawmli leh zan sawmli sung a pai hi.
  </para>
  <para style="p">
    <verse number="9" style="v" />Tua ciangin leihawm khatah amah tungin tua lai-ah giak hi. { Topa } in Elijah hopih a, “Elijah, hih lai-ah bang hih na hi hiam?” a ci hi.
  </para>
  <para style="p">
    <verse number="10" style="v" />Amah in, “Vanglian Pasian, { Topa}-a' dingin ka huaiham mahmah hi; bang hang hiam cih leh Israel mite in na thuciamna nusia-in, na biakna taute lawnkhia uh a, namsau tawh na kamsangte that hi; kei, kei bekbek ka omlai hi. Amaute in kei nangawn thah dingin hong zong lai uh hi,” a ci hi.
  </para>
  <para style="p">
    <verse number="11" style="v" />Tua ciangin amah in, “Paikhia in la, mualtung, { Topa' } mai-ah ding in,” a ci hi. Tua ciangin { Topa } in hong nawk a, a lian a khauh huihpi in mualte semkhamin { Topa' } mai-ah suangtumte sukham a, ahih hangin huihpi sungah { Topa } omlo hi. Huihpi nun' a daih khit ciangin zin ling a, ahih hangin zinling sungah { Topa } omlo hi.
  </para>
  <para style="p">
    <verse number="12" style="v" />Zinling khit ciangin meikuang om a, ahih hangin meikuang sungah zong { Topa } omlo hi. Meikuang khit ciangin aw neem neu khat a ging hi.
  </para>
  <para style="p">
    <verse number="13" style="v" />Elijah in a zak ciangin a puan tawh a mai tuamin paikhia a, leihawm lutna-ah ding hi. Ama kiangah aw khat hong ging a, “Elijah, hih lai-ah bang hih na hi hiam?” a ci hi.
  </para>
  <para style="p">
    <verse number="14" style="v" />Amah in, “Vanglian Pasian, { Topa}-a' dingin ka huaiham mahmah hi; bang hang hiam cih leh Israel mite in na thuciamna nusia-in, na biakna taute lawnkhia uh a, namsau tawh na kamsangte that uh hi; kei, kei bekbek ka omlai hi. Amaute in kei nangawn thah dingin hong zong lai uh hi,” a ci hi.
  </para>
  <para style="p">
    <verse number="15" style="v" />Tua ciangin { Topa } in ama kiangah, “Pai in, Damaskas gamlak na lampi-ah ciahkik in. Na tun' ciangin Syria gam kumpi dingin Hazael sathau na nilh ding hi.
  </para>
  <para style="p">
    <verse number="16" style="v" />Tua ciangin Israel kumpi dingin Nimshi' tapa Jehu sathau na nilh ding hi. Tua ciangin nangma mun-ah kamsang dingin Abelmeholah khuami Shafat' tapa Elisha sathau na nilh ding hi.
  </para>
  <para style="p">
    <verse number="17" style="v" />Jehu in Hazael' namsau panin a suakta peuhpeuh that ding hi. Elisha in Jehu' namsau panin a suakta peuhpeuh that ding hi.
  </para>
  <para style="p">
    <verse number="18" style="v" />Ahi zongin Baal mai-ah a kun nailo, amah a nam nailo mihing tul sagih Israel sungah ka sit ding hi,” a ci hi.
  </para>
  <para style="p">
    <verse number="19" style="v" />Tua ahih ciangin tua lai panin amah paikhia a, ama neihsa a bawngtal kap sawmlenih tawh lo a kho Shafat' tapa Elisha mu a, amah a sawmlenihna tawh a kho ahi hi. Elijah in ama gei nawkin ama tungah a puan lawn hi.
  </para>
  <para style="p">
    <verse number="20" style="v" />Tua ciangin amah in a bawngtalte nusia-in Elijah' nungah tai a, “Ka nu leh ka pa kam vaikhakin hong namsak phot in; tua ciangin nang kong zui ding hi,” a ci hi. Amah in Elisha kiangah, “Paikik in; nang hong khaktan ka hi hiam?” a ci hi.
  </para>
  <para style="p">
    <verse number="21" style="v" />Tua ciangin amah a zuihna panin ciahkik a, a bawngtal kolte la-in a bawngtalte go a, a sate bawngtal kolte tawh huanin mite tungah pia a, amaute in a ne uh hi. Tua ciangin amah kithawi-in Elijah' nung zui a, ama na a sem hi.
  </para>
  <chapter number="20" style="c" />
  <para style="p">
    <verse number="1" style="v" />Syria kumpipa Benhadad in ama galkap khempeuh khawm hi. Amah a huh ding kumpi sawmthumlenih, leh sakolte leh leengte om hi. Amah paito-in Samaria umcihin simgawp hi.
  </para>
  <para style="p">
    <verse number="2" style="v" />Amah in Israel kumpi Ahab khuapi sungah kamtaite sawlin ama kiangah, “Benhadad in hih bangin ci hi:
  </para>
  <para style="p">
    <verse number="3" style="v" />‘Na ngun leh na kham keima-a' hi a, na zi hoihpente leh na tate zong keima-a' mah ahi hi,’ ci hi,” cisak hi.
  </para>
  <para style="p">
    <verse number="4" style="v" />Tua ciangin Israel kumpipa in dawngin, “Na gen mah bangin, ka topa, kumpipa aw, kei leh ka neih khempeuh nangma-a' ahi hi,” a ci hi.
  </para>
  <para style="p">
    <verse number="5" style="v" />Kamtaite hong paikikin, “Benhadad in hih bangin ci hi: ‘Nang kiangah mi hong sawlin, “Kei tungah na ngun leh na kham, na zite leh na tate hong pia in,” kong cisak hi.
  </para>
  <para style="p">
    <verse number="6" style="v" />Ahi zongin zing ciang tubang hunin nangma kiangah ka nasemte kong sawl ding a, amaute in nangma inn leh na nasemte' innsung thawi-in, amau' deih peuhpeuh hong la ding uh hi,’ ci hi,” cisak hi.
  </para>
  <para style="p">
    <verse number="7" style="v" />Tua ciangin Israel kumpipa in gamsung upa khempeuh samin, “Tu-in ciamteh un, hih mipa in buaina a zon'na thei un; bang hang hiam cih leh ka zite leh ka ngun leh ka kham a la dingin mi hong sawl a, ama thu ka nial kei hi,” a ci hi.
  </para>
  <para style="p">
    <verse number="8" style="v" />Tua ciangin upa khempeuh leh mi khempeuh in ama kiangah, “Don kei in la, zong thukim kei in,” a ci uh hi.
  </para>
  <para style="p">
    <verse number="9" style="v" />Tua ahih ciangin amah in Benhadad' kamtaite kiangah, “Ka to kumpipa kiangah hih bangin gen un: ‘Na nasempa' tung panin nong kalh masak kong pia ding hi; ahih hangin a nihna kong piazo kei hi, ci hi,’ ci un,” a ci hi. Tua ciangin kamtaite kihemkhia-in ama tungah thu tun'kik uh hi.
  </para>
  <para style="p">
    <verse number="10" style="v" />Benhadad in ama kiangah mi sawlin, “Samaria leitang pen kei hong zui khempeuh' khutkuak a dimzawh taak leh, pasian-te in kei hong dawm kei ta hen,” a ci hi.
  </para>
  <para style="p">
    <verse number="11" style="v" />Tua ciangin Israel kumpipa in dawngin, “Ama kiangah gen un: ‘Gal a zawh khit ciangin galhiam a suahkhiapa bangin galsim dingin galhiam a kuah laipa kiphasak kei hen,’ ci un,” a ci hi.
  </para>
  <para style="p">
    <verse number="12" style="v" />Bukte sungah kumpite tawh zu ne-in Benhadad a om laitakin hih thu a zak ciangin amah in a mite kiangah, “Pan'mun la un,” a ci hi. Tua ciangin amaute in khuapi a simgawp dingin pan'mun a la uh hi.
  </para>
  <para style="p">
    <verse number="13" style="v" />Tua ciangin Israel kumpi Ahab kiang nai-ah kamsang khat hong pai-in, “{ Topa } in hih bangin ci hi: Hih mihon tampi khempeuh na mu hiam? En in, tuni-in nangma khutsungah kong pia ding hi. Tua ciangin keimah, { Topa } ka hihna na thei ding hi, ci hi,” a ci hi.
  </para>
  <para style="p">
    <verse number="14" style="v" />Tua ciangin Ahab in, “Kua tawh hi ding hiam?” a ci hi. Amah in, “{ Topa } in hih bangin ci hi: Gamte a ukte' nasemte tawh, ci hi,” a ci hi. Tua ciangin amah in, “Kua in galsim pan ding hiam?” a ci hi. Amah in dawngin, “Nangmah in na pan ding hi,” a ci hi.
  </para>
  <para style="p">
    <verse number="15" style="v" />Tua ciangin amah in gamte a ukte' nasemte khawm a, amaute za nih leh sawmthumlenih ahi hi. Amaute' khit ciangin amah in Israel mi khempeuh, tul sagih a khawm hi.
  </para>
  <para style="p">
    <verse number="16" style="v" />Tua ciangin Benhadad, bukte sungah amah a huh kumpi sawmthumlenihte tawh zukhamin a om laitak sun hunin amaute kuankhia uh hi.
  </para>
  <para style="p">
    <verse number="17" style="v" />Gam a ukte' nasemte kuankhia masa uh hi. Tua ciangin Benhadad in thukante sawlkhia a, amaute in ama kiangah, “Samaria panin mi hong kuankhia uh hi,” ci-in zasak uh hi.
  </para>
  <para style="p">
    <verse number="18" style="v" />Amah in, “Kilemna a bawl dingin hong pai ahih leh a hingin amaute man un. Tua ahih kei a, a hong sim dingin amaute a hong pai ahih leh zong amaute a hing mahin man un,” a ci hi.
  </para>
  <para style="p">
    <verse number="19" style="v" />Tua ahih ciangin gamte a ukte' nasemte leh amaute a zui galkapte, khuapi panin kuankhia uh hi.
  </para>
  <para style="p">
    <verse number="20" style="v" />Mi khempeuh in amau' kisikpih ciat that uh hi. Syria-te tai-in Israel mite in amaute delh uh a, ahih hangin Syria kumpipa Benhadad sakol tung tuangte tawh sakol khatin tai hi.
  </para>
  <para style="p">
    <verse number="21" style="v" />Tua ciangin Israel kumpipa paikhia-in sakolte leh leengte man a, Syria-te tampi tak a that hi.
  </para>
  <para style="p">
    <verse number="22" style="v" />Tua ciangin Israel kumpipa kiang nai-ah kamsangpa hong pai-in ama kiangah, “Hong pai in, nangmah kithakhauhsak in la, na hih ding thu limtakin ngaihsun in; bang hang hiam cih leh khuakhal ciangin Syria kumpipa nangmah simin hong kuanto kik ding hi,” a ci hi.
  </para>
  <para style="p">
    <verse number="23" style="v" />Tua ciangin Syria kumpipa' nasemte in ama kiangah, “Amaute' pasian-te pen mualtung pasian-te hi a, tua ahih ciangin eite sangin amaute hatzaw uh hi. Ahih hangin zanglei-ah amaute do lehang amaute sangin eite i hatzaw taktak ding hi.
  </para>
  <para style="p">
    <verse number="24" style="v" />Hih bangin hih in: Kumpite ama pan'mun ciat panin khinkhia in la, amaute' munah galkapmangte koih in.
  </para>
  <para style="p">
    <verse number="25" style="v" />Tua ciangin na taansa galkap tawh a kibang galkap, sakol tangin sakol, leeng tangin leeng khawm in. Tua ciangin zanglei-ah amaute i do ding a, amaute sangin eite i hatzaw taktak ding hi,” a ci uh hi. Tua ciangin amah in amau' thu ngai-in a hih hi.
  </para>
  <para style="p">
    <verse number="26" style="v" />Khuakhal ciangin Benhadad in Syria-te khawmin Israel mite a sim dingin Afek-ah a kuanto hi.
  </para>
  <para style="p">
    <verse number="27" style="v" />Tua ciangin Israel mite kikhawmin, lam-an kiguan' a, amaute a do dingin a kuan uh hi. Israel mite in amaute' mai-ah keelhon neu nih bangin giahphual sat uh a, Syria-te ahih leh gamsung khempeuh dim uh hi.
  </para>
  <para style="p">
    <verse number="28" style="v" />Tua ciangin Pasian' mi khat a nai-ah hong pai-in Israel kumpipa kiangah, “{ Topa } in hih bangin ci hi: ‘Syria-te in, “{ Topa } pen mualtung pasian hi a, amah pen kuamsung pasian hilo hi,” ci uh ahih manin hih a lian mihonpi khempeuh nangma khutsungah kong pia ding a, keimah, { Topa } ka hihna na thei ding hi,’ ci hi,” a ci hi.
  </para>
  <para style="p">
    <verse number="29" style="v" />Amaute a kimaituahin ni sagih sung giahphual satin om uh hi. A ni sagih ni-in gal kido uh hi. Israel mite in Syria-te ni khat sungin khe galkap tul za khat vatlum uh hi.
  </para>
  <para style="p">
    <verse number="30" style="v" />Tua ciangin a omlaite Afek khuapi-ah tai uh a, ahi zongin tuate mi tul sawmnih leh tul sagih pen khuapi kulh in cipnelh hi. Benhadad zong tai a, khuapi sunga inndei sungnung khatah a lut hi.
  </para>
  <para style="p">
    <verse number="31" style="v" />Tua ciangin a nasemte in ama kiangah, “Israel kumpite pen hehpihna a nei kumpite hi, ci-in i za hi. Puanhampi i kawngah tengin i lu tungah khauhual vialin Israel kumpipa kiangah pai ni; amah in na nuntakna hong suaktasak khading hi,” a ci uh hi.
  </para>
  <para style="p">
    <verse number="32" style="v" />Tua ahih ciangin amaute in a kawng uhah puanhampi tengin a lu uhah khauhual vialin Israel kumpipa kiangah pai uh a, “Na nasempa Benhadad in, ‘Kong thum hi, kei hong nungtasak in,’ ci hi,” a ci uh hi. Amah in, “Amah nungta lai ahi hiam? Amah ka sanggam bang ahi hi,” a ci hi.
  </para>
  <para style="p">
    <verse number="33" style="v" />Tu-in mite in a lim en cikin ama tung panin a theih uh ciangin, “Hi hi, amah nungta lai hi,” a ci uh hi. Tua ciangin amah in, “Pai un la amah hong paipih un,” a ci hi. Tua ciangin ama kiangah Benhadad hong paikhia hi. Ahab in leeng tung ama kiangah Benhadad kahtosak hi.
  </para>
  <para style="p">
    <verse number="34" style="v" />Tua ciangin Benhadad in ama kiangah, “Ka pa in na pa' tung panin a lak khuapite kong piakik ding hi. Ka pa in Samaria-ah a bawl mah bangin Damaskas-ah nang-a' dingin sumbuk na bawl thei ding hi,” a ci hi. Tua ciangin Ahab in, “Hih na thugente' hangin nang kong suaktasak ding hi,” a ci hi. Tua ahih ciangin amah in thuciamna khat amah tawh bawlin a ciahsak hi.
  </para>
  <para style="p">
    <verse number="35" style="v" />Tua ciangin { Topa' } thupiakna tawh kamsangte' tapate khat in a lawmte khat kiangah, “Hong sat in, kong thum hi,” a ci hi. Ahih hangin a mipa in amah sat nuamlo hi.
  </para>
  <para style="p">
    <verse number="36" style="v" />Tua ciangin amah in a lawmpa kiangah, “Nangmah in { Topa' } thu manglo na hih manin, kei kiang panin na paikhiat khit phetin humpinelkai khat in nang hong that ding hi,” a ci hi. Ama kiang panin amah a kihepkhiat khit phetin humpinelkai khat in amah dawntuahin petlum pah hi.
  </para>
  <para style="p">
    <verse number="37" style="v" />Tua ciangin amah in midang khat mu a, “Hong sat in, kong thum hi,” a ci hi. Tua ciangin mipa in amah nakpi takin satin amah liamsak hi.
  </para>
  <para style="p">
    <verse number="38" style="v" />Tua ciangin kamsangpa kihemkhia-in lam gei-ah kumpipa ngak a, a mit tung puan tawh tuamin a mel a seel hi.
  </para>
  <para style="p">
    <verse number="39" style="v" />Kumpipa in a nawk laitakin kumpipa tungah amah kiko-in, “Na nasempa gal sungah kuan hi. Galkap khat in kei kiangah gal matsa mi khat hong paipih a, ‘Hih mipa kem in; amah na taisuah leh ama nuntakna tangin nangma nuntakna hi ding a, ahih kei leh ngun talen khat na liau ding hi,’ hong ci hi.
  </para>
  <para style="p">
    <verse number="40" style="v" />Na nasempa hih lai hua lai-ah manlahin ka om kalin amah na mang hi,” a ci hi. Tua ciangin Israel kumpipa in ama kiangah, “Nangma thukhenna bang hita hen; nangmahmah in na khentawm hi,” a ci hi.
  </para>
  <para style="p">
    <verse number="41" style="v" />Tua ciangin amah in a mit panin a tuamna thakhatin phelvat hi. Tua ciangin Israel kumpipa in amah pen kamsangte khat ahihlam thei hi.
  </para>
  <para style="p">
    <verse number="42" style="v" />Tua ciangin amah in ama kiangah, “{ Topa } in hih bangin ci hi: ‘Thah dinga ka seh mipa khah na hih ciangin ama nuntakna tangin nangma nuntakna, ama mite' tangin nangma mite pai ding hi,’ ci hi,” a ci hi.
  </para>
  <para style="p">
    <verse number="43" style="v" />Tua ciangin Israel kumpipa a inn-ah a lungkimlo, maikhingin pai a, Samaria a tung hi.
  </para>
  <chapter number="21" style="c" />
  <para style="p">
    <verse number="1" style="v" />Tua laitakin Jezreel khuami Naboth in Samaria kumpi Ahab' kumpi inn gei-ah leenggui lo khat nei hi.
  </para>
  <para style="p">
    <verse number="2" style="v" />Hih thu teng khit ciangin Ahab in Naboth kiangah, “Ka inn tawh kinai ahih manin anteh huan dingin ka neih theihna dingin na leenggui lo hong pia in; keimah in tua tangdingin leenggui lo hoihzaw khat kong pia ding hi; ahih kei leh zong nang-a' dingin a hoihzawk ding leh a man ding sum kong pia ding hi,” a ci hi.
  </para>
  <para style="p">
    <verse number="3" style="v" />Ahih hangin Naboth in Ahab kiangah, “Ka pu ka pate' gamh nang tungah kong piak ding { Topa } in hong kham hi,” a ci hi.
  </para>
  <para style="p">
    <verse number="4" style="v" />Tua ciangin Jezreel khuami Naboth in ama tungah a thugenna hangin hehna leh maikhin'na tawh Ahab a inn-ah ciah hi; bang hang hiam cih leh amah in, “Ka pu ka pate' gamh nang tungah kong pia kei ding hi,” ci hi. Amah a lupna tungah lumin a mai hei a, an nelo hi.
  </para>
  <para style="p">
    <verse number="5" style="v" />Ahih hangin a zi Jezebel ama kiangah hong pai-in, “An a nelo zah dingin bang hangin na lungsim tua zahin heh ahi hiam?” a ci hi.
  </para>
  <para style="p">
    <verse number="6" style="v" />Amah in, “Keimah in Jezreel khuami Naboth kiangah thu genin, ‘Sum tawh lei dingin na leenggui lo hong pia in; ahih kei leh zong, na lungkim leh tua tangdingin leenggui lo dang khat kong pia ding hi,’ ka ci hi. Amah in hong dawngin, ‘Nang tungah ka leenggui lo kong pia kei ding hi,’ hong ci hi,” a ci hi.
  </para>
  <para style="p">
    <verse number="7" style="v" />Tua ciangin a zi Jezebel in, “Tu laitakin Israel mite a ukpa hilo na hi hiam? Tho-in an ne in la, na lungsim nuamsak in. Keimah in Jezreel khuami Naboth' leenggui lo nangma tungah kong pia ding hi,” a ci hi.
  </para>
  <para style="p">
    <verse number="8" style="v" />Tua ahih ciangin amah in Ahab' minin laikhakte gelhin ama min gelhna tawh tua laite tungah gelh a, ama khuapi sungah Naboth tawh a teng upate leh uliante tungah tua laite a khak hi.
  </para>
  <para style="p">
    <verse number="9" style="v" />Amah in a laite sungah, “An tan' ding thu zasak un la, mite' lak a sangna mun-ah Naboth koih un.
  </para>
  <para style="p">
    <verse number="10" style="v" />Ama mai-ah mi ginalo nih koihin ama langkhatah mawhna zong sakin, ‘Nang in Pasian leh kumpipa na samsia hi,’ cisak un. Tua ciangin amah lakhia un la denglum un,” a ci hi.
  </para>
  <para style="p">
    <verse number="11" style="v" />Tua ciangin ama khuapi mi, ama khuapi sungah a teng upate leh uliante in amaute tungah Jezebel' thupuak bangin hih uh hi. Amaute tungah a khak laite sungah a kigelh mah bangin,
  </para>
  <para style="p">
    <verse number="12" style="v" />amaute in an tan' ding thu zasak uh a, mite' lak a sangna munah Naboth koih uh hi.
  </para>
  <para style="p">
    <verse number="13" style="v" />Tua ciangin mi ginalo nihte hong pai-in ama mai-ah tu uh hi. Tua ciangin mi ginalo nihte in mite' omin Naboth' mawhna zong uh a, “Naboth in Pasian leh kumpipa samsia hi,” a ci uh hi. Tua ahih ciangin amaute in khuapi pualamah amah paipih uh a, suang tawh amah denglum uh hi.
  </para>
  <para style="p">
    <verse number="14" style="v" />Tua ciangin amaute in Jezebel kiangah thu puakin, “Suang tawh Naboth kideng khinzo a, amah sita hi,” a ci uh hi.
  </para>
  <para style="p">
    <verse number="15" style="v" />Jezebel in Naboth suang tawh kidengin a sihna thu a zak phetin Ahab kiangah, “Tho in; sum tawh lei dingin nangma tungah hong piak noploh, Jezreel khuami Naboth' leenggui lo tang in; bang hang hiam cih leh Naboth nungta nawnlo hi; sita hi,” a ci hi.
  </para>
  <para style="p">
    <verse number="16" style="v" />Naboth a sihna thu Ahab in a zakphetin, a luah dingin Jezreel khuami Naboth' leenggui lo-ah a paisuk dingin a tho hi.
  </para>
  <para style="p">
    <verse number="17" style="v" />Tua ciangin Tishbe khuami Elijah tungah { Topa' } thu hong tung a,
  </para>
  <para style="p">
    <verse number="18" style="v" />“Tho in la, Samaria-ah a om Israel kumpi Ahab a dawntuah dingin paisuk in. Naboth' leenggui lo a la dingin tua lai-ah amah om hi.
  </para>
  <para style="p">
    <verse number="19" style="v" />Nangmah in ama kiangah, ‘{ Topa } in hih bangin ci hi: “That khinin zong luahkhin na hi hiam?” ci hi,’ na ci ding hi. Tua ciangin ama kiangah, ‘{ Topa } in hih bangin ci hi: “Uite in Naboth' sisan a liahna munah uite in nangma sisan liak ding uh hi,” ci hi,’ ci-in gen in,” a ci hi.
  </para>
  <para style="p">
    <verse number="20" style="v" />Ahab in Elijah a muh ciangin, “Ka galpa aw, kei hong mu na hi hiam?” a ci hi. Amah in dawngin, “{ Topa' } muhna-ah a sia a gamta dingin nangmah kipiatawm na hih manin nang kong mu hi.
  </para>
  <para style="p">
    <verse number="21" style="v" />{ Topa } in hih bangin ci hi: Nangma tungah siatna kong tungsak ding hi. Nang kong phiatkhia siang ding a, Israel sungah nangma mi sal leh sal a hilo mi pasal khempeuh ka beisak ding hi.
  </para>
  <para style="p">
    <verse number="22" style="v" />Kei nong hehsakna hang leh Israel na khialhsakna hangin Nebat' tapa Jeroboam' innkuan leh Ahijah' tapa Baasha' innkuan bangin nangma innkuan ka bawl ding hi.
  </para>
  <para style="p">
    <verse number="23" style="v" />Jezebel' thu zong { Topa } in genin, ‘Uite in Jezreel khua sungah Jezebel ne ding uh hi,’ ci hi.
  </para>
  <para style="p">
    <verse number="24" style="v" />Khuapi sungah Ahab' innkuan a si peuhpeuh uite in ne ding uh hi; gamlakah a si nangma innkuan peuhpeuh huihlak vasate in ne ding uh hi, ci hi,” a ci hi.
  </para>
  <para style="p">
    <verse number="25" style="v" />Ama zi Jezebel in a hanthot Ahab bangin { Topa' } muhna-ah a sia a gamta dingin amahmah a kipiatawm mi kuamah dang omlo hi.
  </para>
  <para style="p">
    <verse number="26" style="v" />{ Topa } in Israel mite' mai-ah a hawlkhiat Amor mite mah bangin milimte zui-in a kihhuai mahmahin a gamta hi.
  </para>
  <para style="p">
    <verse number="27" style="v" />Ahab in hih thute a zak ciangin a puante balkek a, a pum tungah puanhampi silhin, an tangin puanhampi tungah lum a, maikhingin a vak kawikawi hi.
  </para>
  <para style="p">
    <verse number="28" style="v" />Tu-in Tishbe khuami Elijah tungah { Topa' } thu hong tung a,
  </para>
  <para style="p">
    <verse number="29" style="v" />“Keima mai-ah bangzahin Ahab a kiniamkhiatna na mu hiam? Keima mai-ah amah kiniamkhiat ahih manin ama hun sungin siatna ka tungsak kei ding hi. Ahih hangin a tapa' hun sungin ama innkuan tungah siatna ka tungsak ding hi,” a ci hi.
  </para>
  <chapter number="22" style="c" />
  <para style="p">
    <verse number="1" style="v" />Kum thum sung Syria leh Israel gal kido loin om uh hi.
  </para>
  <para style="p">
    <verse number="2" style="v" />Ahih hangin a kum thumna kumin Israel kumpi Ahab kiangah Judah kumpi Jehoshafat va paisuk hi.
  </para>
  <para style="p">
    <verse number="3" style="v" />Tua ciangin Israel kumpipa in a nasemte kiangah, “Ramothgilead eima-a' hi a, eite pauloin omin Syria kumpipa' khutsung panin i lakkhiat lohna thu na thei uh hiam?” a ci hi.
  </para>
  <para style="p">
    <verse number="4" style="v" />Tua ciangin amah in Jehoshafat kiangah, “Ramothgilead-ah galsim dingin kei nong zui ding hiam?” a ci hi. Jehoshafat in Israel kumpipa kiangah, “Kei-a kipan ka mite leh ka sakolte nangma-a' ka hi uh hi,” a ci hi.
  </para>
  <para style="p">
    <verse number="5" style="v" />Tua ciangin Jehoshafat in Israel kumpipa kiangah, “{ Topa } thu dong masa in,” a ci hi.
  </para>
  <para style="p">
    <verse number="6" style="v" />Tua ciangin Israel kumpipa in kamsangte mihing za li bang khawmin amaute tungah, “Ramothgilead a sim dingin ka kuan ding hiam, ahih kei leh ka thuak ding hiam,” a ci hi. Amaute in, “Kuanto in; bang hang hiam cih leh { Topa } in kumpipa' khutsungah hong pia ding hi,” a ci uh hi.
  </para>
  <para style="p">
    <verse number="7" style="v" />Ahih hangin Jehoshafat in, “Thu i dot theih ding { Topa' } kamsang adang khat beek om nawnlo ahi hiam?” a ci hi.
  </para>
  <para style="p">
    <verse number="8" style="v" />Tua ciangin Israel kumpipa in Jehoshafat kiangah, “{ Topa } thu i dot theihna ding, Imlah' tapa Mikaiah a kici mi khat omlai hi. Ahih hangin amah in kei' thu a hoih gen ngeiloin a sia gen den ahih manin amah ka mudah hi,” a ci hi. Tua ciangin Jehoshafat in, “Kumpipa in tua bangin ci kei in,” a ci hi.
  </para>
  <para style="p">
    <verse number="9" style="v" />Tua ciangin Israel kumpipa in ulian khat samin, “Manlangin Imlah' tapa Mikaiah hong paipih in,” a ci hi.
  </para>
  <para style="p">
    <verse number="10" style="v" />Samaria kulhpi lutna ancilna-ah Israel kumpipa leh Judah kumpipa Jehoshafat a kumpi tokhom tung uhah tu-in kumpi puan tawh kizemin om uh a, kamsang khempeuh in amau' mai-ah thu gen uh hi.
  </para>
  <para style="p">
    <verse number="11" style="v" />Tua ciangin Khenaanah' tapa Zedekiah in ama-a' dingin sik kite bawl a, “{ Topa } in hih bangin ci hi: ‘Amaute na zawh matengin hihte tawh Syria mite na nawt ding hi,’ ci hi,” a ci hi.
  </para>
  <para style="p">
    <verse number="12" style="v" />Kamsang khempeuh in zong tua bangmahin genin, “Ramothgilead-ah kuanto in la gualzo in; { Topa } in kumpipa' khutsungah hong pia ding hi,” a ci uh hi.
  </para>
  <para style="p">
    <verse number="13" style="v" />Tua ciangin Mikaiah a sam dingin a pai kamtaipa in ama kiangah, “Thu kikhatin kamsangte' thugen pen kumpipa-a' dingin a hoihlam ahi hi. Amaute bangin nang zong gen in la, a hoihlamin gen in,” a ci hi.
  </para>
  <para style="p">
    <verse number="14" style="v" />Ahih hangin Mikaiah in, “{ Topa } a nungta ahih mah bangin, { Topa } in kei tungah hong gen thu ka gen ding hi,” a ci hi.
  </para>
  <para style="p">
    <verse number="15" style="v" />Kumpipa kiangah amah a tun' ciangin kumpipa in ama kiangah, “Mikaiah aw, Ramothgilead-ah galsim dingin i kuan ding hiam, ahih kei leh i thuak ding hiam?” a ci hi. Tua ciangin amah in dawngin, “Kuanto in la va gualzo ve. { Topa } in kumpipa' khutsungah hong pia ding hi ve'n,” a ci hi.
  </para>
  <para style="p">
    <verse number="16" style="v" />Ahih hangin kumpipa in ama kiangah, “{ Topa' } min tawh thudang genloin thuman bek kei tungah nong genna ding bangzah vei hong thuhilh ding ka hi hiam?” a ci hi.
  </para>
  <para style="p">
    <verse number="17" style="v" />Tua ciangin amah in, “Tuucing a neilo tuute bangin mualte tungah Israel mi khempeuh a kithehthang ka mu hi. { Topa } in, ‘Hihte in makai neilo hi; amaute lungnuam takin a inn ciat uhah ciah hen,’ ci hi,” a ci hi.
  </para>
  <para style="p">
    <verse number="18" style="v" />Tua ciangin Israel kumpipa in Jehoshafat kiangah, “Amah in kei' thu a hoih genloin a sia gen ding hi, nang kiangah hong ci khin hilo ka hi hiam?” a ci hi.
  </para>
  <para style="p">
    <verse number="19" style="v" />Tua ciangin Mikaiah in, “Tua ahih ciangin { Topa' } thu ngai in: { Topa } a kumpi tokhom tungah tu-in, ama taklam leh a veilamah vantung mihonpi a ding ka mu hi.
  </para>
  <para style="p">
    <verse number="20" style="v" />Tua ciangin { Topa } in, ‘Amah kuanto-in Ramothgilead-ah a va sihna dingin kua in Ahab va zol ding hiam?’ ci hi. Khat in thu khat genin adang khat in thudang khat gen hi.
  </para>
  <para style="p">
    <verse number="21" style="v" />Tua ciangin kha khat hong madawkin { Topa' } mai-ah ding a, ‘Keimah in amah ka va zol ding hi,’ ci hi.
  </para>
  <para style="p">
    <verse number="22" style="v" />{ Topa } in ama kiangah, ‘Bang lam tawh zol ding na hi hiam?’ a ci hi. Amah in, ‘Keimah paikhia-in, ama kamsangte khempeuh sungah a zuau kha ka va hi ding hi,’ ci hi. Tua ciangin amah in, ‘Nangmah in amah a va zol ding na hi a, nangmah in na zo ding hi; paikhia in la tua bangin va hih in,’ ci hi.
  </para>
  <para style="p">
    <verse number="23" style="v" />Tua ahih ciangin tu-in en in, { Topa } in hih na kamsangte khempeuh' sungah zuaugen kha khat koih khin hi. { Topa } in nang tawh kisai-in a sia gen khin hi,” a ci hi.
  </para>
  <para style="p">
    <verse number="24" style="v" />Tua ciangin Khenaanah' tapa Zedekiah a nai-ah hong pai-in Mikaiah a paang bengin, “Nang' tungah thu a gen dingin { Topa' } kha in cikin kei hong nusia-in nang kiang hong tung ahi hiam?” a ci hi.
  </para>
  <para style="p">
    <verse number="25" style="v" />Tua ciangin Mikaiah in, “En in, nangmah a bu dingin inndei nungah na pai ni ciangin na thei ding hi,” a ci hi.
  </para>
  <para style="p">
    <verse number="26" style="v" />Tua ciangin Israel kumpipa in, “Mikaiah man un la, khuapisung a ukpa Amon leh kumpipa' tapa Joash kiangah paipih kik un.
  </para>
  <para style="p">
    <verse number="27" style="v" />Tua ciangin, ‘Kumpipa in hih bangin ci hi: “Hih mipa thong sungah koih un la, lungnuamin kei kong ciahkik matengin an leh tui tawmno cik bek tawh vak un,” ci hi,’ va ci un,” a ci hi.
  </para>
  <para style="p">
    <verse number="28" style="v" />Tua ciangin Mikaiah in, “Lungnuam takin nong ciahkik leh { Topa } in kei' tung tawnin thu hong genlo ahi hi,” a ci hi. Tua ciangin amah in, “A kuamah peuh in hih ka thugen za un,” cithuah lai hi.
  </para>
  <para style="p">
    <verse number="29" style="v" />Tua ahih ciangin Israel kumpipa leh Judah kumpipa Jehoshafat, Ramothgilead-ah kuanto uh hi.
  </para>
  <para style="p">
    <verse number="30" style="v" />Tua ciangin Israel kumpipa in Jehoshafat kiangah, “Kei ka meel seelin gal sungah kong kuan ding a, ahih hangin nangmah in na kumpi puante nong silh ding hi,” a ci hi. Tua ahih ciangin Israel kumpipa in a meel seelin gal sungah kuan hi.
  </para>
  <para style="p">
    <verse number="31" style="v" />Tu-in Syria kumpipa in ama leeng a uk mi sawmthumlenihte thu pia-in, “A neu ahi a, a lian tawh ahi zongin kido loin, Israel kumpipa bek tawh na kido ding uh hi,” a ci hi.
  </para>
  <para style="p">
    <verse number="32" style="v" />Leeng a ukte in Jehoshafat a muh uh ciangin amaute in, “Israel kumpipa hi taktak hi,” a ci uh hi. Tua ahih ciangin amah a do dingin amaute kihei uh hi; tua ciangin Jehoshafat awngkhia hi.
  </para>
  <para style="p">
    <verse number="33" style="v" />Israel kumpipa ahih lohna leeng a ukte in a theih uh ciangin amah a delhna panun amaute nungkik uh hi.
  </para>
  <para style="p">
    <verse number="34" style="v" />Ahih hangin mi khat in a thal mawk lot a, a galhiam awmdal thep kikalah lutin Israel kumpipa kha hi. Tua ahih ciangin amah in a leeng hawlpa kiangah, “Kei liam ka hih manin hong kihei in la, gal sung panin hong puakhia in,” a ci hi.
  </para>
  <para style="p">
    <verse number="35" style="v" />Tua ni-in galkidona lian a, nitaka a sih dong Syria-te' lam maingatin a leeng sungah Israel kumpipa kingamin a om hi. A liamma panin a si luangte leeng taw lamah luangkhia hi.
  </para>
  <para style="p">
    <verse number="36" style="v" />Nitum pawlin galkapte lakah kikona khat hong om a, “Mi khempeuh ama khuapi-ah, mi khempeuh ama gamah!” kici hi.
  </para>
  <para style="p">
    <verse number="37" style="v" />Tua ahih ciangin kumpipa si a, Samaria-ah kipaipih a, amaute in Samaria-ah kumpipa vui uh hi.
  </para>
  <para style="p">
    <verse number="38" style="v" />Tua ciangin amaute in Samaria bual gei-ah a leeng sil uh a, { Topa } in a gensa thu tawh kizui-in uite in a sisan liak tumin numei paktatte tua sungah kisil uh hi.
  </para>
  <para style="p">
    <verse number="39" style="v" />Tu-in Ahab' gamtatna a omlaite, a hih khempeuh, ama lamsa saiha inn, leh ama lam khuapi khempeuh, Israel Kumpite' Khang Tangthu Laibu sungah kigelh hi.
  </para>
  <para style="p">
    <verse number="40" style="v" />Tua bangin Ahab si a, ama tangin a tapa Ahaziah in uk hi.
  </para>
  <para style="p">
    <verse number="41" style="v" />Israel kumpi Ahab' kum lina kumin Asa' tapa Jehoshafat in Judah gamah uk ding kipan hi.
  </para>
  <para style="p">
    <verse number="42" style="v" />Gam uk dingin a kipatin Jehoshafat kum sawmthumlenga pha a, Jerusalem-ah kum sawmnihlenga sung uk hi. Ama nu' min Azubah hi a, Shilhi' tanu ahi hi.
  </para>
  <para style="p">
    <verse number="43" style="v" />Amah in a pa Asa' khekhap tawn a, tua lampi panin pialloin, { Topa' } muhna-ah a manin gamta hi. Ahi zongin mualtunga biaknate kilakhia lo a, mite in tuate tungah biakna pia lai-in paknamtui hal uh hi.
  </para>
  <para style="p">
    <verse number="44" style="v" />Jehoshafat in Israel kumpipa tawh zong kilemna a bawl hi.
  </para>
  <para style="p">
    <verse number="45" style="v" />Tu-in Jehoshafat' gamtatna a omlaite, amah in a lah a thahatna, leh amah in a galdona, Judah Kumpite' Khang Tangthu Laibu sungah kigelh hi.
  </para>
  <para style="p">
    <verse number="46" style="v" />A pa Asa' hun lai-in a omlai pasal paktat pawlte amah in gamsung panin beisak hi.
  </para>
  <para style="p">
    <verse number="47" style="v" />Edom-ah kumpi omlo a, Judah kumpipa' khutnuai-a a huhpa khat in uk hi.
  </para>
  <para style="p">
    <verse number="48" style="v" />Jehoshafat in kham zongin Ofir-ah a pai dingin Tarshish teembawte bawl hi. Ahih hangin Eziongeber-ah teembawte sia ahih manin amaute pailo uh hi.
  </para>
  <para style="p">
    <verse number="49" style="v" />Tua ciangin Ahab' tapa Ahaziah in Jehoshafat kiangah, “Teembawte sungah nangma nasemte tawh keima nasemte paikhawm sak in,” a ci hi. Ahih hangin Jehoshafat utlo hi.
  </para>
  <para style="p">
    <verse number="50" style="v" />Tua ciangin Jehoshafat si a, David khuapi Jerusalem-ah a pate tawh kivui hi. Tua ciangin ama tangin a tapa Jehoram in a uk hi.
  </para>
  <para style="p">
    <verse number="51" style="v" />Judah kumpipa Jehoshafat' kum sawmlesagihna kumin Ahab' tapa Ahaziah in Samaria panin Israel tungah uk ding kipan a, amah in Israel tungah kum nih sung uk hi.
  </para>
  <para style="p">
    <verse number="52" style="v" />{ Topa' } muhna-ah amah a sia gamta a, ama nu, leh ama pa, leh Israel a khialsak Jeroboam' khekhap mah tawn hi.
  </para>
  <para style="p">
    <verse number="53" style="v" />Amah in Baal na semin bia a, a pa mah bangin a hihna khempeuhah Israel Pasian, { Topa } hehsak hi.
  </para>
</usx>