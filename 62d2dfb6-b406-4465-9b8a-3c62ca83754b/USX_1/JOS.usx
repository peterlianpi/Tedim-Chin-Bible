<?xml version="1.0" encoding="UTF-8"?>
<usx version="2.0">
  <book code="JOS" style="id">Joshua</book>
  <para style="mt">Joshua</para>
  <chapter number="1" style="c"/>
  <para style="p">
    <verse number="1" style="v"/>Topa’ nasem Moses a sih khit ciangin Topa in Moses’ nasem ahi Nun’ tapa Joshua kiangah,
  </para>
  <para style="p">
    <verse number="2" style="v"/>“Ka nasempa Moses si ta hi; tua ahih ciangin tu-in ding in la, nang leh hih mite khempeuh, hih Jordan kantanin Israel mite tungah ka piak gam sungah pai un.
  </para>
  <para style="p">
    <verse number="3" style="v"/>Moses tungah ka ciam bangin na khe in a totna mun khempeuh nang tungah kong pia ding hi.
  </para>
  <para style="p">
    <verse number="4" style="v"/>Gamlak leh hih Lebanon panin gun lianpi ahi Eufrates gun dong, ni tumna lam-a Tuipi lian lam, Hit mite’ leitang khempeuh nangma gam hi ding hi.
  </para>
  <para style="p">
    <verse number="5" style="v"/>Na nuntak sung tawntung kuamah in na mai hong khak zo lo ding hi; Moses tawh ka om mah bangin nang tawh zong kong om ding hi; nang kong tamasak kei ding a, kong nusia kei ding hi.
  </para>
  <para style="p">
    <verse number="6" style="v"/>Thahat in la hang in; bang hang hiam cih leh amaute piak dingin a pate uh tungah ka ciam leitang hih mite na luahsak ding hi.
  </para>
  <para style="p">
    <verse number="7" style="v"/>Thahat-in hang in la, ka nasempa Moses in nang hong piak thukhamte khempeuh tawh kizui-in na gamtat ding lim takin ngaihsun in; na paina peuhah hoih takin na lamzan’ theihna dingin tak lamah ahi a, vei lamah ahi zongin pial kei in.
  </para>
  <para style="p">
    <verse number="8" style="v"/>Hih thukham laibu na mangngilh ngei kei ding hi. A sunga a kigelh thute khempeuh tawh kizui-in na gamtat theihna dingin sun leh zanin na lungngaingai ding hi; tua hi leh na lampi mavang ding a, na nasep tangtung ding hi.
  </para>
  <para style="p">
    <verse number="9" style="v"/>Thu hong pia khin hilo ka hi hiam? Thahat in la hang in; lau kei in la, lungkia kei in; bang hang hiam cih leh na paina peuhpeuhah Topa na Pasian nang tawh hong om hi,” a ci hi.
  </para>
  <para style="p">
    <verse number="10" style="v"/>Tua ciangin Joshua in mite’ uliante thu pia-in,
  </para>
  <para style="p">
    <verse number="11" style="v"/>“Giahphual-ah pai un la, mite thu pia-in, ‘Na lam-an ding uh kiging khol un; bang hang hiam cih leh Topa na Pasian un na neih dingun note hong piak leitangah pai-in a luah dingin ni thum sungin hih Jordan a galkah ding na hi uh hi,’ ci un,” a ci hi.
  </para>
  <para style="p">
    <verse number="12" style="v"/>Tua ciangin Joshua in Reuben mite, Gad mite, leh Manasseh minam a langte tungah,
  </para>
  <para style="p">
    <verse number="13" style="v"/>“Topa’ nasem Moses in note thu hong piakna kammal, ‘Topa na Pasian un note tawlngakna mun hong pia-in, hih leitang note hong pia ding hi,’ a cihna thu phawk un.
  </para>
  <para style="p">
    <verse number="14" style="v"/>Moses in Jordan gal khata note hong piak leitangah na zite, na taneute, leh na ganhingte uh a na om ding uh hi; ahih hangin note lakah galhang mi khempeuh in hiam tawi-in Jordan kantanin na sanggamte uh mai-ah pai-in,
  </para>
  <para style="p">
    <verse number="15" style="v"/>note hong piak bangin Topa in na sanggamte uh tungah tawlngakna pia-in, Topa na Pasian un amaute a piak leitang amaute in zong a luah mateng na huh ding uh hi; tua ciangin note’ neih leitangah ciah kikin, Topa’ nasem Moses in Jordan gal ni suahna lamah note hong piak leitang na luah ding uh hi,” a ci hi.
  </para>
  <para style="p">
    <verse number="16" style="v"/>Amaute in Joshua dawngin, “Kote nong thupiak khempeuh ka hih ding uh a, nong sawlna peuhpeuhah ka pai ding uh hi.
  </para>
  <para style="p">
    <verse number="17" style="v"/>Na khempeuhah Moses’ thu ka man’ uh mah bangin nangma thu zong kong mang ding uh hi. Moses a ompih mah bangin Topa na Pasian in nang hong ompih ta hen!
  </para>
  <para style="p">
    <verse number="18" style="v"/>Na thupiakna leh na thute, na thupiak peuhpeuh hong langpangin a mang lo mipa kithat ding hi. Thahat in la hang in,” a ci uh hi.
  </para>
  <chapter number="2" style="c"/>
  <para style="p">
    <verse number="1" style="v"/>Tua ciangin Nun tapa Joshua in Shittim panin thukanin mi nih sawl sim a, “Pai-in gam va en un la, a diakdiakin Jerikho khua hong en un,” a ci hi. Amaute pai uh a, Rahab min nei a paktat numei khat’ innah tungin giak uh hi.
  </para>
  <para style="p">
    <verse number="2" style="v"/>Jerikho kumpipa tungah, “En in, gamsung en dingin Israel mi pawlkhat tu nitakin hih lai-ah hong tung zo hi,” ci-in kigen hi.
  </para>
  <para style="p">
    <verse number="3" style="v"/>Tua ciangin Jerikho kumpipa in Rahab kiangah mi sawlin, “Na inn sunga hong tum, na kianga hong tung mite hong pai khiatpih in; bang hang hiam cih leh gam khempeuh a en dingin amaute hong pai uh hi,” a ci hi.
  </para>
  <para style="p">
    <verse number="4" style="v"/>Ahih hangin tua numei in mi nihte la-in na seel khin hi; tua ciangin amah in, “Hi mah hi, ka kiangah mi hong pai uh hi; ahih hangin amaute koi pan hong pai hiam cih ka thei kei hi;
  </para>
  <para style="p">
    <verse number="5" style="v"/>kulh kongpi a kikhak ding khuamial ciangin tua mite paikhia uh hi; tua mite koi-ah pai uh hiam ka thei kei hi; manlangin amaute delh un; na pha kha ding uh hi,” a ci hi.
  </para>
  <para style="p">
    <verse number="6" style="v"/>Ahih hangin amah in innkhum zangah tua mite paipih to-in innkhum zangah a koih ngei bangin a koihsa anthul kungte lakah amaute seel khin hi.
  </para>
  <para style="p">
    <verse number="7" style="v"/>Tua ahih ciangin mite in Jordan lamah ngahmun dong delh uh hi; a delhte a paikhiat phetin kulh kongpi kikhak hi.
  </para>
  <para style="p">
    <verse number="8" style="v"/>Amaute a lup ma-in innkhumzang amaute kiangah amah paito a,
  </para>
  <para style="p">
    <verse number="9" style="v"/>tua mite kiangah, “Topa in note tungah hih leitang hong piak khitna ka thei a, note hong kikihtakna kote tungah hong tungin, hih gam sunga a teeng mi khempeuh note mai-ah lunggim uh hi.
  </para>
  <para style="p">
    <verse number="10" style="v"/>Bang hang hiam cih leh Izipt panin nong paikhiat lai-un Topa in note mai-ah San Tuipi tui a kan’sakna, leh Jordan gal khata om na suksiat mang uh Amor mite’ kumpi nihte ahi Sihon leh Og tungah na bawlna uh ka za khin uh hi.
  </para>
  <para style="p">
    <verse number="11" style="v"/>Tua thu ka zak phetun lungsim kitam zanin, ka lungsim uh bei a, note’ hangin mite’ lungsimah han’na bei hi; bang hang hiam cih leh Topa na Pasian un tunga om vantung leh nuai-a om leitungah Pasian ahi hi.
  </para>
  <para style="p">
    <verse number="12" style="v"/>Tua ahih ciangin tu-in note tungah kong dik gamtat bangin note in zong ko’ innkuan-ah nong dik gamtat nading uh Topa min tawh kei tungah hong kiciam un la, a man taktak lim khat kei hong pia-in,
  </para>
  <para style="p">
    <verse number="13" style="v"/>ka nu leh ka pa, ka sanggamnute, ka sanggampate, leh amaute tawh a kizomte khempeuh hong hon un la, sihna panin kote hong suakta sak un,” a ci hi.
  </para>
  <para style="p">
    <verse number="14" style="v"/>Mite in ama tungah, “Nang’ tangin kote ka si ngam uh hi. Hih ko thu na genkhiat kei nak leh Topa in kote tungah hih leitang hong piak ciangin nang tungah dikna leh thumanna tawh kong gamta ding uh hi,” a ci uh hi.
  </para>
  <para style="p">
    <verse number="15" style="v"/>Tua ciangin amah in kongvangneu panin khau khat tawh amaute khaisuk hi, bang hang hiam cih leh khuapi kulh sunglam pangah ama inn kilam a, khuapi kulh sungah amah teeng hi.
  </para>
  <para style="p">
    <verse number="16" style="v"/>Amah in amaute kiangah, “Mual tungah pai un, hong delhte tawh na kituak kha ding uh hi; hong delhte hong ciahkik mateng nithum sung tua lai-ah bu un; tua khit ciangin na pai nading uh ah na pai thei ding uh hi,” a ci hi.
  </para>
  <para style="p">
    <verse number="17" style="v"/>Mite in ama kiangah, “Kote nong kiciam sak thuciamna thu tawh kisai-in ka paubaang kei ding uh hi.
  </para>
  <para style="p">
    <verse number="18" style="v"/>En in, hih leitangah kong pai uh ciangin kote nong khai sukna hih kongvangneu-ah hih khauhual san na khih ding hi; na inn sungah na nu leh na pa, na sanggampate leh na pa innkuanpihte khempeuh na khawm ding hi.
  </para>
  <para style="p">
    <verse number="19" style="v"/>Mi khatpeuh na inn kong panin kongzing lampi-ah a paikhiat leh ama sihna in ama khialhna hang hi ding hi, kote ka siang ding uh hi; ahih hangin inn sungah nang tawh a om mi khatpeuh a kisukkhak leh, ama sihna in kote’ khialhna hi ding hi.
  </para>
  <para style="p">
    <verse number="20" style="v"/>Ahih hangin hih ko thute na gen khiat leh, kote nong kiciam sak thuciamna tawh kisai-in kote ka siang ding uh hi,” a ci uh hi.
  </para>
  <para style="p">
    <verse number="21" style="v"/>Tua ciangin amah in, “Na thugen bangun hi ta hen,” a ci hi. Tua ciangin amah in amaute sawl khia a, amaute paikhia uh hi; amah in a khauhual san a kongvangneu-ah khih hi.
  </para>
  <para style="p">
    <verse number="22" style="v"/>Amaute paikhia-in, mual tungah pai uh a, a delhte a ciahkik mateng nithum sung om uh hi; bang hang hiam cih leh a delhte in lam dung khempeuh zongin bangmah mu lo uh hi.
  </para>
  <para style="p">
    <verse number="23" style="v"/>Tua ciangin mualtung panin mi nihte paisuk kik uh a, galkahin Nun tapa Joshua kiangah tung uh hi; amau tunga thupiang khempeuh ama tungah gen uh hi.
  </para>
  <para style="p">
    <verse number="24" style="v"/>Amaute in Joshua kiangah, “Topa in leitang khempeuh eite khut sungah hong pia taktak hi; tua tham loin tua gam-a teeng mite khempeuh eite hangin lungmang uh hi,” a ci uh hi.
  </para>
  <chapter number="3" style="c"/>
  <para style="p">
    <verse number="1" style="v"/>Zingsang tungin Joshua tho-in Israel mite khempeuh tawh Shittim panin ding khia uh hi; amaute Jordan gun tung uh a, a galkah ma-un tua munah giak uh hi.
  </para>
  <para style="p">
    <verse number="2" style="v"/>Nithum a cin’ni ciangin giahphualah uliante pai uh a,
  </para>
  <para style="p">
    <verse number="3" style="v"/>mite thu pia-in, “Topa na Pasian uh thuciamna singkuang Levi mi siampite in a puak na muh uh ciangin na omna mun panun ding khia-in na zui ding uh hi,
  </para>
  <para style="p">
    <verse number="4" style="v"/>hih lamah pai ngei lo na hih manun na pai nading uh lampi tu-a bangin na thei ding uh hi. Ahi zongin note leh tua thuciamna singkuang kikalah mun awng, tong tulnih bang kihalna om ding hi; a gei-ah pai kei-un,” a ci uh hi.
  </para>
  <para style="p">
    <verse number="5" style="v"/>Tua ciangin Joshua in mite kiangah, “Nomau mah kisiangsak tawm un; bang hang hiam cih leh zing ciangin note lakah Topa in nalamdangte hong bawl ding hi,” a ci hi.
  </para>
  <para style="p">
    <verse number="6" style="v"/>Tua ciangin Joshua in siampite kiangah, “Thuciamna singkuang la un la, mite mai-ah paisuak un,” a ci hi. Amaute in thuciamna singkuang la uh a, mite mai-ah pai uh hi.
  </para>
  <para style="p">
    <verse number="7" style="v"/>Tua ciangin Topa in Joshua kiangah, “Moses tawh ka omkhawm bangin nang tawh kong omkhawm nading thu amaute in a theih nadingun Israel mite khempeuh muhna-ah tu ni-in nang liatsak ding ka kipan ding hi.
  </para>
  <para style="p">
    <verse number="8" style="v"/>Thuciamna singkuang a pua siampite thu na pia ding a, ‘Jordan tuite gei na tun’ uh ciangin Jordan sungah taang loin na ding ding uh hi,’ na ci ding hi,” a ci hi.
  </para>
  <para style="p">
    <verse number="9" style="v"/>Tua ciangin Joshua in Israel mite kiangah, “Hih lai-ah hong pai un la, Topa na Pasian uh thute za un,” a ci hi.
  </para>
  <para style="p">
    <verse number="10" style="v"/>Joshua in, “A nungta Pasian note lakah a omna hih thu tawh na thei ding uh hi, amah in pel loin note mai panin Kanaan mite, Hit mite, Hiv mite, Perez mite, Girgash mite, Amor mite, leh Jebus mite hawlkhia ding hi.
  </para>
  <para style="p">
    <verse number="11" style="v"/>En un, leitung buppi’ Topa’ thuciamna singkuang note mai Jordan lamah pai ding hi.
  </para>
  <para style="p">
    <verse number="12" style="v"/>Tua ahih ciangin tu-in Israel minamte sung panin nam khat pan mi khat, mi sawm-le-nih la un.
  </para>
  <para style="p">
    <verse number="13" style="v"/>Leitung buppi’ Topa ahi Topa’ thuciamna singkuang a pua siampite’ khete in Jordan tui a siik ciangin Jordan tuite luang nawn lo ding a, a tung lam panin hong luangsuk tuite lom khatin khawl ding hi,” a ci hi.
  </para>
  <para style="p">
    <verse number="14" style="v"/>Tua ahih ciangin mite mai-ah thuciamna singkuang a pua siampite tawh Jordah galkah dingin a puanbuk uh panin mite ding khia-in,
  </para>
  <para style="p">
    <verse number="15" style="v"/>thuciamna singkuang a puate Jordan tung a, thuciamna singkuang a pua siampite’ khe tui-ah a kidiah ciangin (anlak hun sung khempeuh Jordan a piau khempeuh ah let hi),
  </para>
  <para style="p">
    <verse number="16" style="v"/>a sak lam panin hong luangsuk tuite khawlin khangto a, a gamlapi, Zerethan gei-a khuapi Adam-ah a lomin kikhol a, Ci Tuipi a kici Arabah tuipi-ah a luang sukte kikhen tat siang hi; tua ciangin Jerikho galah mite galkah uh hi.
  </para>
  <para style="p">
    <verse number="17" style="v"/>Israelte khempeuh leikeu tungah a galkah sung, minam bup in Jordan a khen’ khit mateng, Topa thuciamna singkuang a pua siampite Jordan gun laizang leikeu tungah ding uh hi.
  </para>
  <chapter number="4" style="c"/>
  <para style="p">
    <verse number="1" style="v"/>Minam khempeuh Jordan a galkah khit uh ciangin Topa in Joshua kiangah,
  </para>
  <para style="p">
    <verse number="2" style="v"/>“Nam khat pan mi khat, mite lak panin mi sawm-le-nih la in la,
  </para>
  <para style="p">
    <verse number="3" style="v"/>amaute thu pia-in, ‘Siampite’ khe a din’na mun mahmah, Jordan gun laizang panin suangtum sawm-le-nih la un la, a galah pua-in tu nitak-a na giahna uh munah koih un,’ ci in,” a ci hi.
  </para>
  <para style="p">
    <verse number="4" style="v"/>Tua ciangin Joshua in nam khat panin mi khat, ama sehsa mi sawm-le-nihte Israel mite lak panin sam hi;
  </para>
  <para style="p">
    <verse number="5" style="v"/>Joshua in amaute kiangah, “Topa na Pasian uh thuciamna singkuang mai-ah Jordan laizangah pai un la, note in Israel minam pha zah tawh kizui-in suangtum khat ciat la-in na liangko tung uh ah pua un;
  </para>
  <para style="p">
    <verse number="6" style="v"/>hong tung ding hunah na tate un, ‘Hih suangtumte bang a cih nopna ahi hiam?’ ci-in hong dot ciangin note lakah lim khat hi ding hi.
  </para>
  <para style="p">
    <verse number="7" style="v"/>Tua ciangin amaute kiangah Topa thuciamna singkuang mai-ah Jordan tuite kikhentan hi; Jordan a galkah ciangin Jordan tuite kikhentan hi, na ci ding uh hi. Tua ahih ciangin hih suangtumte in Israel mite tungah a tawntunga phawkna hi ding hi,” a ci hi.
  </para>
  <para style="p">
    <verse number="8" style="v"/>Joshua’ thupiak bangin Israel mite gamta uh a, Topa in Joshua a thupiak bangin Israel minam a phazah tawh kizui-in Jordan laizang panin suangtum sawm-le-nih la uh hi; amaute in a giahna uh munah tuate pua uh a, tua lai munah koih uh hi.
  </para>
  <para style="p">
    <verse number="9" style="v"/>Tua ciangin Joshua in thuciamna singkuang a pua siampite’ khe a din’nasa mun, Jordan laizangah tua suang sawm-le-nihte phut hi; tu ni dongin tuate tua mun mahah om lai hi.
  </para>
  <para style="p">
    <verse number="10" style="v"/>Bang hang hiam cih leh Moses in Joshua a thupiak bangin mite tungah a gen dingin Topa in Joshua a thupiakte khempeuh a vekpi-in a kiman’ khit matengin Jordan laizangah thuciamna singkuang a pua siampite ding uh hi.
  </para>
  <para style="p">
    <verse number="11" style="v"/>mite khempeuh a galkah khit uh ciangin Topa thuciamna singkuang leh siampite, mite mai-ah na ma pai uh hi.
  </para>
  <para style="p">
    <verse number="12" style="v"/>Moses in amaute a sawlsa bangin Israel mite mai-ah hiam tawi-in Reuben minamte leh Gad minamte leh Manasseh minam a langte na ma pai uh hi;
  </para>
  <para style="p">
    <verse number="13" style="v"/>mi tul sawmli bang gal do dingin hiam tawi-in a baihsa-in Jerikho zanglei lamah Topa mai-ah pai uh hi.
  </para>
  <para style="p">
    <verse number="14" style="v"/>Tua ni-in Israelte khempeuh muhna-ah Topa in Joshua liansak hi; amaute in Moses lamdang sa-in a om uh mah bangin, a nuntak sung tawntung amah lamdang sa-in om uh hi.
  </para>
  <para style="p">
    <verse number="15" style="v"/>Tua ciangin Topa in Joshua kiangah,
  </para>
  <para style="p">
    <verse number="16" style="v"/>“Teci pan’na singkuang a pua siampite Jordan panin hong paikhiat nading thu pia in,” a ci hi.
  </para>
  <para style="p">
    <verse number="17" style="v"/>Tua ahih ciangin Joshua in siampite thu pia a, “Jordan panin hong paikhia un,” a ci hi.
  </para>
  <para style="p">
    <verse number="18" style="v"/>Topa thuciamna singkuang a pua siampite Jordan laizang panin hong paikhia-in, siampite khe leikeu tungah hong om toh ciangin, a ngeina bangin amau mun-ah Jordan tuite hong luang kikin a piau khempeuh tuum hi.
  </para>
  <para style="p">
    <verse number="19" style="v"/>Kha masa a nisawm ni-in Jordan panin mite paikhia uh a, Jerikho nisuahna lam gamgi Gilgal-ah giahphual sat uh hi.
  </para>
  <para style="p">
    <verse number="20" style="v"/>Jordan panin a lak khiat uh tua suangtum sawm-le-nihte Joshua in Gilgal-ah phut hi.
  </para>
  <para style="p">
    <verse number="21" style="v"/>Tua ciangin amah in Israel mite kiangah, “Hong tung ding hunah na tate un a pate uh kiangah, ‘Hih suangte bang a cih nopna ahi hiam?’ ci-in a dot ciangin,
  </para>
  <para style="p">
    <verse number="22" style="v"/>“Israelte in leikeu tung tawnin hih Jordan kantan hi,’ ci-in na tate uh na theisak ding uh hi.
  </para>
  <para style="p">
    <verse number="23" style="v"/>Bang hang hiam cih leh eite in i kantan khit matengin Topa na Pasian un a keusak San Tuipi tungah a bawl bangin, note in na kantan khit matengun Topa na Pasian un Jordan tuite note adingin keusak hi;
  </para>
  <para style="p">
    <verse number="24" style="v"/>Topa’ khut vanglian hi, ci-in leitung mi khempeuh in a theih nading ahi hi; Topa na Pasian uh na zahtak tawntung theih nading uh ahi hi,” a ci hi.
  </para>
  <chapter number="5" style="c"/>
  <para style="p">
    <verse number="1" style="v"/>Nitumna lam Jordan gal khat-a om Amor mite’ kumpite khempeuh leh tuipi gei-a om Kanaan mite’ kumpite khempeuh in, Israel mite in a kantan khit mateng amaute adingin Jordan tuite Topa in a kan’sakna thu a zak uh ciangin lungmang uh a, Israel mite hangin a lungsim uh a bei hi.
  </para>
  <para style="p">
    <verse number="2" style="v"/>Tua hun lai takin Topa in Joshua kiangah, “Meisuang tem bawl in la Israel mite a nihveina vun at kik in,” a ci hi.
  </para>
  <para style="p">
    <verse number="3" style="v"/>Tua ahih ciangin Joshua in meisuang tem bawl a, Gibeath-ha-araloth mun-ah Israel mite a vun a at hi.
  </para>
  <para style="p">
    <verse number="4" style="v"/>Joshua in amaute vun a atna a thu in: Izipt panin hong paikhia pasal galhang mite khempeuh, Izipt panin hong paikhiat khit uh ciangin lamkal gamlakah si khin uh hi.
  </para>
  <para style="p">
    <verse number="5" style="v"/>Hong paikhia mite khempeuh vun a ki-at khit hangin Izipt panin hong paikhiat khit uh gamlak lamkal-a suak mite khempeuh a vun uh ki-at nai lo hi.
  </para>
  <para style="p">
    <verse number="6" style="v"/>Bang hang hiam cih leh amaute in Topa thu a ngaih lohna hangin Izipt panin a hong paikhia minam bup, galhang mite a sih khit dong kum sawmli sung gamlakah Israel mite lam pai uh hi; Topa in eite tungah hong piak dingin i pu i pate tungah a ciamsa bawngnawi leh khuaizu a luan’na leitang amaute a muhsak loh nading thu amaute tungah Topa kiciam hi.
  </para>
  <para style="p">
    <verse number="7" style="v"/>Tua ahih ciangin Joshua in vun a at mite pen, amaute tangin amah in a pian’sak amau tate ahi hi; bang hang hiam cih leh lampi-ah amaute a vun ki-at nai lo ahih manin vun at nai loh ahi uh hi.
  </para>
  <para style="p">
    <verse number="8" style="v"/>Minam bup vun ki-atna a man khit ciangin giahphual amau mun ciat ah a dam mateng om uh hi.
  </para>
  <para style="p">
    <verse number="9" style="v"/>Tua ciangin Topa in Joshua kiangah, “Tu ni-in note tung panin Izipt gamah sal suakin na minsiatna uh ka zial khia hi,” a ci hi. Tua ahih ciangin tua mun pen tu ni dongin Gilgal kici hi.
  </para>
  <para style="p">
    <verse number="10" style="v"/>Israel mite Gilgal-a giahphual ah a om sungun tua kha a ni sawm-le-li ni nitakin Jerikho zanglei ah Paisan pawi bawl uh hi.
  </para>
  <para style="p">
    <verse number="11" style="v"/>Paisan pawi khit a zingciang ni teekteekin amaute in tua gam-a piang silngo sawhloh moh leh ankan ne uh hi.
  </para>
  <para style="p">
    <verse number="12" style="v"/>Tua gam-a piang a nek ni uh a zing ciangin manna bei ta hi; Israel mite in manna nei nawn lo uh a, ahih hangin tua kumin Kanaan leitang-a piangte a ne uh hi.
  </para>
  <para style="p">
    <verse number="13" style="v"/>Jerikho khua kiangah Joshua a tun’ ciangin a mitte sangsak in khuadak a, en in, a khut sungah namsau dawhsa tawh mi khat a mai-ah na ding hi; ama kiangah Joshua pai-in, “Ko pawl na hi hiam, ahih kei leh ka langte pawl na hi hiam?” a ci hi.
  </para>
  <para style="p">
    <verse number="14" style="v"/>Amah in, “Hi lo hi; Topa’ galkapte a ukpa-in tu-in kong pai hi,” a ci hi. Joshua lei-ah bok sukin bia a, ama kiangah, “Ka Topa in a nasempa bang hong sawl nuam ahi hiam?” a ci hi.
  </para>
  <para style="p">
    <verse number="15" style="v"/>Tua ciangin Topa’ galkapte a ukpa in Joshua kiangah, “Na khe panin na khedapte suah in; bang hang hiam cih leh na din’na mun in a siangtho leitang ahi hi,” a ci hi. Tua mah bangin Joshua gamta hi.
  </para>
  <chapter number="6" style="c"/>
  <para style="p">
    <verse number="1" style="v"/>Tu-in Israel mite hangin a sunglam leh a pualam panin Jerikho kikhak cip hi; kuamah pusuak lo hi, kuamah sungtum lo hi.
  </para>
  <para style="p">
    <verse number="2" style="v"/>Tua ciangin Topa in Joshua kiangah, “Thei in, na khut sungah a kumpipa leh a mi thahatte tawh Jerikho kong pia khin hi.
  </para>
  <para style="p">
    <verse number="3" style="v"/>Khuapi kimkotah galkap mi khempeuh khatvei na pai ding uh hi. Tua bangin niguk sung na pai ding uh hi.
  </para>
  <para style="p">
    <verse number="4" style="v"/>Siampi sagih in thuciamna singkuang mai-ah tuutal ki peengkul sagih tawi ding uh hi; a ni sagih ni-in khuapi kimkotah sagihvei na pai ding uh a, siampite in peengkul tum ding uh hi.
  </para>
  <para style="p">
    <verse number="5" style="v"/>Amaute in tuutal ki sauveipi a gin’sak uh ciangin, peengkul aw na zak phetun nakpi takin mi khempeuh awng ding uh hi; khuapi kulh cim mai ding a, mi khempeuh amau mai ciatah tang takin paisuak ding uh hi,” a ci hi.
  </para>
  <para style="p">
    <verse number="6" style="v"/>Tua ahih ciangin Nun tapa Joshua in siampite samin amaute kiangah, “Thuciamna singkuang la un la, tua Topa thuciamna singkuang mai-ah siampi sagihte tuutal ki peengkul sagih tawisak un,” a ci hi.
  </para>
  <para style="p">
    <verse number="7" style="v"/>Tua ciangin amah in mite kiangah, “Mai nawtin pai un; khuapi kimkotah pai un la, Topa thuciamna singkuang mai-ah hiamtawi mite paisak un,” a ci hi.
  </para>
  <para style="p">
    <verse number="8" style="v"/>Joshua in mite a thupiak bangin Topa mai-ah a pai tuutal ki peengkul a tawi siampi sagihte mai nawtin pai-in peengkul tum uh a, Topa thuciamna singkuang in amaute zui hi.
  </para>
  <para style="p">
    <verse number="9" style="v"/>Tua ciangin peengkul a tum siampite mai-ah hiamtawi mite pai uh a, peengkulte a kitum suak hun lai takin thuciamna singkuang nungah a nungdalte pai uh hi.
  </para>
  <para style="p">
    <verse number="10" style="v"/>Ahih hangin Joshua in mite thu pia-in, “Awng un, ci-a kong sawl hun matengin note awng loin, na aw uh zong na kizasak kei ding uh a, na kam panun aw khatbeek ging khia lo ding hi; awng un, kong cih ciangin na awng bek ding uh hi,” a ci hi.
  </para>
  <para style="p">
    <verse number="11" style="v"/>Tua ahih ciangin amah in Topa thuciamna singkuang khuapi kimkotah khatvei paisak hi; amaute giahphual-ah hong ciahin giahphualah a zan giak uh hi.
  </para>
  <para style="p">
    <verse number="12" style="v"/>Tua ciangin zingsangin Joshua thobaih a, siampite in Topa thuciamna singkuang la uh hi.
  </para>
  <para style="p">
    <verse number="13" style="v"/>Topa thuciamna singkuang mai-ah a pai tuutal ki peengkul sagih a tawi siampi sagihte paisuakin peengkulte tum suak uh hi; amaute mai-ah hiamtawite pai-in, peengkulte a kitum suak hun lai takin Topa thuciamna singkuang nungah a nungdalte pai uh hi.
  </para>
  <para style="p">
    <verse number="14" style="v"/>A ninih ni-in khuapi kimkotah khatvei pai uh a, giahphualah ciahkik uh hi. Tua bangin niguk sung hih uh hi.
  </para>
  <para style="p">
    <verse number="15" style="v"/>A ni sagih ni-in khuavak tungin tho baih uh a, tua mah bangin khuapi kimkotah sagihvei pai uh hi; tua ni bekin khuapi kimkotah amaute sagihvei pai uh hi.
  </para>
  <para style="p">
    <verse number="16" style="v"/>A sagihveina-ah, siampite in peengkul a tum ciangin Joshua in mite kiangah, “Awng un; bang hang hiam cih leh Topa in khuapi note hong pia zo hi.
  </para>
  <para style="p">
    <verse number="17" style="v"/>Khuapi leh a sunga omte khempeuh suksiat dingin Topa tungah kipia ding hi; amah in i sawl kamtaite na seel ahih manin numei paktat Rahab leh ama inn sungah amah tawh a om khawmte khempeuh bek hing ding hi.
  </para>
  <para style="p">
    <verse number="18" style="v"/>Ahih hangin suksiat dingin a kiseh nate panin nomau mah na kikem ding uh hi, tua hi kei leh tuate na suksiat ding uh ciangin a kisusia ding nate khat peuhpeuh iplahin la kha-in Israelte’ giahphual siat nading na khat suaksakin haksatna na tun’ kha ding uh hi.
  </para>
  <para style="p">
    <verse number="19" style="v"/>Ahih hangin ngun leh kham, sumngo leh sik tawh kibawl nazatte Topa adingin siangtho hi; Topa’ sumkoihna-ah tuate tung ding hi,” a ci hi.
  </para>
  <para style="p">
    <verse number="20" style="v"/>Tua ahih ciangin mite awng a, peengkulte kitum hi. Mite in peengkul aw a zak phetun nakpi takin awng uh a, kulhpi cim mai-in, mi khempeuh amau mai ciatah tang takin khuapi sungah pai uh a, khuapi la uh hi.
  </para>
  <para style="p">
    <verse number="21" style="v"/>Tua ciangin amaute in khuapi sunga om khempeuh numei leh pasal, a moi a ham, bawngtalte, tuute, leh late khempeuh namsau tawh that mang khin uh a, khuapi Topa tungah ap uh hi.
  </para>
  <para style="p">
    <verse number="22" style="v"/>Tua ciangin Joshua in tua gam thu a va kansim mi nihte kiangah, “Numei paktat nu’ inn-ah va pai un la, tua lai panin a numei leh amah tawh a kizom khempeuh ama tungah na ciamsa bangun hong pai khiatpih un,” a ci hi.
  </para>
  <para style="p">
    <verse number="23" style="v"/>Tua ahih ciangin thu kansim tangvalte va tum uh a, Rahab, leh a nu leh a pa leh a sanggamte leh amah tawh a kizom khempeuh pai khiatpih uh hi; amaute in tua nu’ tanau teng khempeuh paipih uh a, Israelte’ giahphual pua lamah koih uh hi.
  </para>
  <para style="p">
    <verse number="24" style="v"/>Amaute in khuapi leh a sunga om khempeuh mei tawh hal uh hi; ngun leh kham, leh sumngo leh sik tawh a kibawl nazatte bek Topa’ inn-a sumkoihna-ah koih uh hi.
  </para>
  <para style="p">
    <verse number="25" style="v"/>Ahih hangin numei paktat Rahab, leh a pa innkuanpite, leh tua nu tawh a kizomte khempeuh Joshua in hingkhawi hi; Jerikho thu kansim dingin Joshua in a sawl kamtaite tua nu in na seel ahih manin tu ni dongin Israel mite lakah a suan-le-khakte teeng uh hi.
  </para>
  <para style="p">
    <verse number="26" style="v"/>Tua hun lai takin Joshua in amaute tungah thuciamna khat koih a, “Mi khat kipanin hih Jerikho khuapi a lamkikpa in Topa mai-ah samsiatna thuak ta hen.
  </para>
  <para style="p">
    <verse number="27" style="v"/>Tua ahih ciangin Joshua tawh Topa om hi; gam khempeuhah ama min a thang hi.
  </para>
  <chapter number="7" style="c"/>
  <para style="p">
    <verse number="1" style="v"/>Ahih hangin Israel mite in a ki-ap nate tawh kisai-in zuautat uh hi; bang hang hiam cih leh Judah minam Zerah tapa Zabdi, a tapa Karmi, a tapa Akhan in a ki-ap nate pawlkhat la hi; tua ciangin Israel mite tungah Topa heh mahmah hi.
  </para>
  <para style="p">
    <verse number="2" style="v"/>Joshua in Jerikho panin Beth-el nisuahna lam, Beth-aven gei-a om Ai khua-ah mi sawl a, amaute kiangah, “Paito un la a gam va ensim un,” a ci hi. Tua mite paito-in Ai khua va ensim uh hi.
  </para>
  <para style="p">
    <verse number="3" style="v"/>Amaute Joshua kiangah hong ciah kikin ama kiangah, “Mi khempeuh kuanto sak kei in la mi tulnih ahi a, tulthum ahi zongin kuanto sak in Ai simsak in; amaute mi tawmno khat ahih manin tua lai-ah mi khempeuh gimto sak kei in,” a ci uh hi.
  </para>
  <para style="p">
    <verse number="4" style="v"/>Tua ahih ciangin mite lak panin tulthum bang tua lai-ah kuanto uh hi. Ai mite mai-ah amaute tai uh a,
  </para>
  <para style="p">
    <verse number="5" style="v"/>Ai mite in amaute mi sawmthum-le-guk khawng thatin, a kulh kongpi mai Shebarim ciang dong delh uh a, tuahsukna mun-ah amaute that uh hi. Hih thu hangin Israel mite’ han’na bei-in, lau mahmah uh hi.
  </para>
  <para style="p">
    <verse number="6" style="v"/>Tua ciangin Joshua in dahna lim-in ama puante balkeekin nitak mateng Topa thuciamna singkuang mai-ah, amah leh Israel upate boksuk uh hi; amaute in a lu tung uh ah leivui koih uh hi.
  </para>
  <para style="p">
    <verse number="7" style="v"/>Tua ciangin Joshua in, “Ala, Topa Pasian, kote hong susia ding Amor mite khut sungah hong pia dingin bang hangin hih mite Jordan gal khatah hong paipih peuhmah na hi hiam? Jordan gal khatah teen’ ding a lungkim hi hoh ta le ung!
  </para>
  <para style="p">
    <verse number="8" style="v"/>Topa aw, Israelte in a galte uh mai-ah a nungkik uh ciangin bang gen thei ding ka hi hiam!
  </para>
  <para style="p">
    <verse number="9" style="v"/>Bang hang hiam cih leh Kanaan mite leh hih gam-a teeng mi khempeuh in hih thu za ding uh a, kote hong umcihin leitung panin kote hong phiatkhia mang ding uh hi; tua ciangin a lian nangma min bang cih ding na hi hiam?” a ci hi.
  </para>
  <para style="p">
    <verse number="10" style="v"/>Topa in Joshua kiangah, “Tho in, bang hangin tua bangin lei-ah bok na hi hiam?
  </para>
  <para style="p">
    <verse number="11" style="v"/>Israel khial khin hi; amaute in ka thupiak thuciamna palsat khin uh hi; amaute in a ki-ap nate pawlkhat la uh hi; amaute in gu-in zuauthu gen uh a, amau van lakah tua nate koih uh hi.
  </para>
  <para style="p">
    <verse number="12" style="v"/>Tua thu hangin Israel mite in a galte uh nang zo lo uh hi; amaute suksiat ding mi, na suak khin uh ahih manin a galte uh mai-ah nungkikin, tai uh hi. Note lak panin a ki-ap nate na suksiat kei uh leh nang tawh kong omkhawm nawn kei ding hi.
  </para>
  <para style="p">
    <verse number="13" style="v"/>Tho in, mite sian’suah in la, ‘Zing cianga dingin note’ kisian’ suah tawm un; bang hang hiam cih leh Israel Pasian Topa in, “Israel aw, note lakah a ki-ap nate om hi; note lak panin a ki-ap nate na lak khiat matengun na galte uh na nang zo kei ding uh hi,” a ci hi.
  </para>
  <para style="p">
    <verse number="14" style="v"/>Tua ahih ciangin zingsangin na minam nam-un note hong kipaipih ding hi; Topa in a lak minam a beh behin hong pai ding hi; Topa in a lak a beh a innkuan innkuanin hong pai ding hi; Topa in a lak innkuan a mi mi-in hong pai ding hi.
  </para>
  <para style="p">
    <verse number="15" style="v"/>Tua ciangin a ki-ap nate tawh a kila khawm mipa leh a neih khempeuh, mei-in kihal ding hi; bang hang hiam cih leh amah in Topa’ thuciamna palsat hi, Israel sungah a zumhuai na a sem ahi hi,’ ci in,” a ci hi.
  </para>
  <para style="p">
    <verse number="16" style="v"/>Tua ahih ciangin zingsangin Joshua tho baihin, a nam namin Israelte hong paipih a, Judah minam kila hi;
  </para>
  <para style="p">
    <verse number="17" style="v"/>tua ciangin amah in Judah behte hong paipih a, Zerahte beh kila hi; amah in Zerahte bek a mi mi-in hong paipih a, Zabdi kila hi;
  </para>
  <para style="p">
    <verse number="18" style="v"/>tua ciangin amah in ama innkuanpihte a mi mi-in hong paipih a, Judah minam Zerah tapa Zabdi, a tapa Karmi, a tapa Akhan kila hi.
  </para>
  <para style="p">
    <verse number="19" style="v"/>Tua ciangin Joshua in Akhan kiangah, “Ka tapa aw, Israel Topa Pasian min thangsak in la, amah phat in; tu-in na gamtatnasa kei tungah hong gen in; kei tungah hong iim kei in,” a ci hi.
  </para>
  <para style="p">
    <verse number="20" style="v"/>Tua ciangin Akhan in Joshua dawngin, “A tak takin, Israel Topa Pasian tungah ka khial khin a, hih in keima gamtatna ahi hi;
  </para>
  <para style="p">
    <verse number="21" style="v"/>Shinar panin vankila lakah puan hoih khat, leh ngun shekel zanih a gik, leh shekel sawmnga a gik kham tawn khat ka muh ciangin, tuate ka iplah a, ka la hi; en in, tuate ka puanbuk sung lei lakah a ngunte a nuai-ah omin kiseel hi,” a ci hi.
  </para>
  <para style="p">
    <verse number="22" style="v"/>Tua ahih ciangin Joshua in kamtaite sawl a, amaute a puanbuk-ah va tai uh hi; en in, a puanbuk sungah a ngun nuainung-in a na kiseel hi.
  </para>
  <para style="p">
    <verse number="23" style="v"/>Amaute in puanbuk panin tuate lakhia-in Joshua leh Israel mite khempeuh kiangah paipih uh hi; tua ciangin amaute in Topa mai-ah koih uh hi.
  </para>
  <para style="p">
    <verse number="24" style="v"/>Tua ciangin Joshua leh amah tawh a om Israelte khempeuh in Zerah tapa Akhan, leh a ngun leh a puan leh a kham tawn, leh a tanute leh a tapate, leh a bawngtalte leh a late leh a tuute, leh a puanbuk, leh a neih khempeuh la uh hi; amaute in Akhor Kuam ciangah tuate paipih uh hi.
  </para>
  <para style="p">
    <verse number="25" style="v"/>Tua ciangin Joshua in, “Bang hangin ko tungah gimna hong tun’na hi hiam? Tu ni-in Topa in nang tungah gimna hong tun’ hi,” a ci hi. Tua ciangin Israelte khempeuh in suang tawh amah deng uh hi; amaute in mei tawh amaute hal uh a, suang tawh amaute deng lum uh hi.
  </para>
  <para style="p">
    <verse number="26" style="v"/>Tua ciangin amaute in tu ni donga a om suang honpi Akhan tungah ciang uh hi; tua ciangin Topa’ heh luatna dai hi. Tua ahih ciangin tu dongin tua mun in Akhor Kuam, kici hi.
  </para>
  <chapter number="8" style="c"/>
  <para style="p">
    <verse number="1" style="v"/>Tua ciangin Topa in Joshua kiangah, ‘Lau kei in la lungkia kei in; galkap khempeuh nang kiangah la in la, tho-in Ai-ah paito un; thei in, nangma khut sungah Ai kumpipa leh a mite, a khuapi, leh a leitang kong pia khin zo hi;
  </para>
  <para style="p">
    <verse number="2" style="v"/>Jerikho leh a kumpipa tungah na bawl bangin Ai leh a kumpipa tungah na bawl ding hi; a van kinusiate leh a ganhingte bek note adingin na la ding uh hi; a khuapi nungah a khuapi sim dingin na buksim ding uh hi,” a ci hi.
  </para>
  <para style="p">
    <verse number="3" style="v"/>Tua ahih ciangin Joshua leh galkap khempeuh Ai-ah paito dingin kipan uh hi; Joshua in a tha kicing mi thahat tul sawmthum teel a, zan-in tua mite sawlkhia hi.
  </para>
  <para style="p">
    <verse number="4" style="v"/>Amah in amaute thu pia a, “En un, tua khuapi sim dingin a nungah na buksim ding uh hi; khuapi panin gamlapi-ah na pai kei ding uh hi; ahih hangin a kigingsa-in na om ding uh hi;
  </para>
  <para style="p">
    <verse number="5" style="v"/>tua ciangin keimah leh kei tawh a om mite khempeuh in khuapi kong naih ding uh hi. A masa-a bangin kote do dingin hong kuankhiat uh ciangin amaute mai-ah kote ka na tai ding uh hi;
  </para>
  <para style="p">
    <verse number="6" style="v"/>khuapi panin amaute ka kaih khiat khit uh matengin kote nungah amaute hong pai ding uh hi; bang hang hiam cih leh amaute in, ‘A masa-a bangin eite mai-ah amaute tai uh hi,’ ci ding uh hi. Tua ahih ciangin amaute kiang panin ko ka tai ding uh hi;
  </para>
  <para style="p">
    <verse number="7" style="v"/>tua ciangin na buk simna panun note na kipan ding uh a, khuapi na la ding uh hi; bang hang hiam cih leh Topa na Pasian un note khut sungah hong pia ding hi.
  </para>
  <para style="p">
    <verse number="8" style="v"/>Khuapi na lak khit uh ciangin Topa’ hong sawlsa bangin hihin mei tawh khuapi na hal ding uh hi; thei un, note thu kong pia khin hi,” a ci hi.
  </para>
  <para style="p">
    <verse number="9" style="v"/>Tua ahih ciangin Joshua in amaute sawlkhia hi; a buksim nading uh munah amaute pai-in, Ai nitumna lam, Beth-el leh Ai kikalah pang uh hi; ahih hangin tua zan-in mite lakah Joshua om hi.
  </para>
  <para style="p">
    <verse number="10" style="v"/>Zingsangin Joshua tho baihin mite sam a, mite mai-ah Israel upate tawh Ai-ah paito uh hi.
  </para>
  <para style="p">
    <verse number="11" style="v"/>Amah tawh a om galkap khempeuh paito uh a, khuapi mai naihin Ai leilu lam pangah phualsat uh a, Ai leh amaute kikalah luihawm khat om hi.
  </para>
  <para style="p">
    <verse number="12" style="v"/>Tua ciangin amah in mi tulnga bang paipihin, khuapi nitumna lam Beth-el leh Ai kikalah a buksim dingin koih hi.
  </para>
  <para style="p">
    <verse number="13" style="v"/>Tua ahih ciangin galkapte, khuapi leilu lamah a phualpi leh khuapi nitumna lamah a nungdalte, koih uh hi. Ahih hangin tua zanin Joshua kuam sungah om hi.
  </para>
  <para style="p">
    <verse number="14" style="v"/>Ai kumpipa in hih a muh ciangin amah leh tua khuapi mi ahi a mite khempeuh, Israelte a do dingin manlangin kithawi-in Arabah lam paisukna-ah zing tungin paikhia uh hi; ahih hangin khuapi nungah amah a buksim a om lam thei lo hi.
  </para>
  <para style="p">
    <verse number="15" style="v"/>Tua ciangin Joshua leh Israelte khempeuh in amau mai-ah kilelsak khem uh a, gamlak lamah tai uh hi.
  </para>
  <para style="p">
    <verse number="16" style="v"/>Tua ahih ciangin khuapi sunga om mi khempeuhte amau delh dingin kikaikhawm uh a, Joshua a delh uh ciangin khuapi panin amaute a kihem khia ahi hi.
  </para>
  <para style="p">
    <verse number="17" style="v"/>Ai leh Beth-el khua sungah Israelte a delh lo pasal khat beek om lo in; khuapi kong hon’sa-in nusia-in Israelte delh uh hi.
  </para>
  <para style="p">
    <verse number="18" style="v"/>Tua ciangin Topa in Joshua kiangah, “Na khut sunga om teipi Ai lamah zan in; bang hang hiam cih leh na khut sungah tua khua kong pia ding hi,” a ci hi. Tua ciangin Joshua in a khut sunga om teipi khuapi lamah zan hi.
  </para>
  <para style="p">
    <verse number="19" style="v"/>Tua ciangin a omna panun a bukte ding khia pah uh a, amah in a khut zan khit phetin amaute tai-in khuapi sungah lut uh a, a khuapi la uh hi; amaute manlangin a khuapi hal uh hi.
  </para>
  <para style="p">
    <verse number="20" style="v"/>Ai mite in a nung et kik uh ciangin, en in, khuapi meikhu van-ah a kahto hi; hih lam hita leh hua lam hita leh-ah tai thei lo uh hi, bang hang hiam cih leh gamlak lamah tai-in a kilelsak khemte in amau a delhte lamah hong kihei-in leh delh kik uh hi.
  </para>
  <para style="p">
    <verse number="21" style="v"/>A buksimte in khuapi a lak khitna leh khuapi meikhu a kah tohna Joshua leh Israelte khempeuh in a muh uh ciangin, amaute kihei kikin Ai khua mite vat gawp uh hi.
  </para>
  <para style="p">
    <verse number="22" style="v"/>Tua ciangin Ai khua mite a do dingin khuapi panin Israel dangte hong kuankhia uh hi; tua ahih ciangin Israelte kikalah amaute om uh a, pawlkhat hih lamah pawlkhat hua lamah om hi; a nungta a suakta khat zong a om lo dongin Israelte in amaute vatmai uh hi.
  </para>
  <para style="p">
    <verse number="23" style="v"/>Ahih hangin amaute in Ai kumpipa hing mat uh a, Joshua kiangah paipih uh hi.
  </para>
  <para style="p">
    <verse number="24" style="v"/>Amaute in a delhna gamlakah Ai khua mi khempeuh Israelte in thatin, amaute khempeuh namsau tawh a bei dongin a thah uh a man khit uh ciangin, Israelte khempeuh Ai-ah paikik uh a, namsau tawh vatgawp uh hi.
  </para>
  <para style="p">
    <verse number="25" style="v"/>Tua ni-in a si, Ai mi khempeuh numei leh pasal a vekpi-in tulsawm leh tulnih ahi hi.
  </para>
  <para style="p">
    <verse number="26" style="v"/>Bang hang hiam cih leh Ai khua mi khempeuh a suksiat mang khit matengin amah in teipi a zanna a khut dokkik lo hi.
  </para>
  <para style="p">
    <verse number="27" style="v"/>Amah in Joshua a thupiak, Topa’ thugenna bangin Israelte in ganhing leh khuapi sunga van kinusiate bek la uh hi.
  </para>
  <para style="p">
    <verse number="28" style="v"/>Tua ahih ciangin Joshua in Ai hal a, tu ni donga a om mah bangin nin kholnapi khatin piangsak den hi.
  </para>
  <para style="p">
    <verse number="29" style="v"/>Tua ciangin amah in nitak mateng sing khat tungah Ai kumpipa khai hi; ni a tum ciangin Joshua in thu pia a, amaute in sing tung panin a luang la sukin, khuapi kulh kongpi lutna-ah paai uh a, a tungah suangtum lompi ciang uh a, tu ni dongin tua suangcian om lai hi.
  </para>
  <para style="p">
    <verse number="30-31" style="v"/>Tua ciangin Joshua in, Moses thukham laibu sungah, “a kiseek lo suangte tawh a kibawl biakna tau, kuamah in a tungah sik nazat a liik loh,” ci-in a kigelh mah bangin, Topa nasem Moses in Israel mite a thupiakna bangin, Topa, Israelte’ Pasian adingin Ebal Mual tungah biakna tau khat bawl uh hi; tua ciangin amaute in tua tungah Topa adingin meihal biaknate pia-in, thunuam-a biakna gante go uh hi.
  </para>
  <para style="p">
    <verse number="32" style="v"/>Tua lai mun, Israel mite omna-ah, Moses in a gelhsa a thukhamte tua suangte tungah amah in gelh hi.
  </para>
  <para style="p">
    <verse number="33" style="v"/>Tua ciangin amaute in Israel mite thupha a piak masak theih nadingun Topa nasem Moses in a thupiaksa bangin Israel mite khempeuh peemta hita leh tualsuak hita leh, a upate leh a uliante leh a thukhente uh tawh, Topa thuciamna singkuang a pua Levi siampite mai, thuciamna singkuang langkhat, Gerizim Mual mai lamah mi a lang, Ebal Mual mai lamah mi a lang ding uh hi.
  </para>
  <para style="p">
    <verse number="34" style="v"/>Tua khit ciangin amah in thukham laibu sunga a kigelh bang bangin thukham kammal khempeuh, thupha leh samsiatnate a sim hi.
  </para>
  <para style="p">
    <verse number="35" style="v"/>Moses in a thupiak kammalte khempeuh Israel mi honpite, leh numeite, leh naupangte, leh amau lakah a teeng peemtate mai-ah Joshua in a sim loh khat zong om lo hi.
  </para>
  <chapter number="9" style="c"/>
  <para style="p">
    <verse number="1" style="v"/>Jordan gal khat-a om mualtung gam leh lei niamna gam Lebanon lam Tuipi Lian dung khempeuhah a om kumpite, Hit mite, Amor mite, Kanaan mite, Perez mite, Hiv mite, leh Jebus mite in hih thu a zak uh ciangin,
  </para>
  <para style="p">
    <verse number="2" style="v"/>Joshua leh Israel a do dingin lungsim kikhatin kikhawm uh hi.
  </para>
  <para style="p">
    <verse number="3" style="v"/>Ahih hangin Gibeon khua-a teeng mite in Jerikho leh Ai tungah Joshua hihnasa thu a zak uh ciangin,
  </para>
  <para style="p">
    <verse number="4" style="v"/>amaute zuauthu tawh gamta uh a, lam-an bawlin, a late uh tungah a paatsa ip leh a paatsa leenggahzu um leh a kikeek leh a kiphopte guangin,
  </para>
  <para style="p">
    <verse number="5" style="v"/>a khe uh ah a paatsa, a kiphop khedapte bulhin, a paatsa puante tawh pai uh hi; a ante khempeuh uh keu-in ap hi.
  </para>
  <para style="p">
    <verse number="6" style="v"/>Amaute Gilgal-a giahphual-a Joshua kiangah pai uh a, amah leh Israel mite tungah, “A gamlapi gam panin kong pai uh hi; tua ahih ciangin kote tawh thuciamna khat hong bawl un,” a ci uh hi.
  </para>
  <para style="p">
    <verse number="7" style="v"/>Ahih hangin Israel mite in tua Hiv mite kiangah, “Kote nai-ah a teeng mite na hi kha thei ding uh hi; tua hi leh note tawh thuciamna hong bangci bawl theih ding ka hi uh hiam?’ a ci uh hi.
  </para>
  <para style="p">
    <verse number="8" style="v"/>Amaute in Joshua kiangah, “Kote in nangma nasemte ka hi uh hi,” a ci uh hi. Tua ciangin Joshua in amaute kiangah, “Kuate na hi uh hiam? Koi lai panin hong pai na hi uh hiam?”a ci hi.
  </para>
  <para style="p">
    <verse number="9" style="v"/>Amaute in ama kiangah, “Topa na Pasian uh min hangin a gamla mahmah gam panin na nasemte kong pai uh hi; bang hang hiam cih leh ama thu, leh Izipt gam sungah a hihte khempeuh,
  </para>
  <para style="p">
    <verse number="10" style="v"/>leh Jordan gal khatah a om Amor kumpi nihte ahi, Ashtarothah a teeng Heshbon kumpi Sihon leh Bashan kumpi Og tungah a hihte khempeuh a kigenna ka za khin uh hi.
  </para>
  <para style="p">
    <verse number="11" style="v"/>Ka upate uh leh ka gamsung uh a, teeng mite khempeuh in kote kiangah, ‘Na khualzin nadingun lam-an bawl un la, amaute dawntuah dingin pai-in amaute kiangah, “Kote in na nasemte ka hi uh hi; tu-in hong pai un la, kote tawh thuciamna hong bawl un,” va ci un,’ hong ci uh hi.
  </para>
  <para style="p">
    <verse number="12" style="v"/>Hih lai-ah ka anlum uh om hi; no kiangah pai dingin kong din’ khiat ni uh’ khualzin lam-an dingin ka inn panun ka guan lai takun lum lai hi, ahih hangin tu-in, en un, keu-in ap hi;
  </para>
  <para style="p">
    <verse number="13" style="v"/>hih leenggahzu umte ka thun lai takun a thak ahi hi, tu-in en un, puak gawp hi; hih ka puante uh leh ka khedapte uh khual gamlapi zinna-in paat gawp hi,” a ci uh hi.
  </para>
  <para style="p">
    <verse number="14" style="v"/>Tua ahih ciangin Israel mite in amau’ an ciam kha uh a, Topa tung panin lamlahna dong lo uh hi.
  </para>
  <para style="p">
    <verse number="15" style="v"/>Tua ciangin Joshua in amaute tawh kilemna bawlin, amaute a hin’sak nading thuciamna bawl uh hi; tua ciangin mi honte’ makaite amau’ tungah kiciam uh hi.
  </para>
  <para style="p">
    <verse number="16" style="v"/>Amaute tawh thuciamna a bawl khit uh ni thum a cin’ ciangin, amaute a vengte ahihna leh amaute nai-ah a teengte ahihna thu za uh hi.
  </para>
  <para style="p">
    <verse number="17" style="v"/>Israel mite ding khia uh a, a ni thum ni-in amau khuapite ban uh hi. Tu-in amau’ khuapite in Gibeon, Khefirah, Be-eroth, leh Kiriath-jearim ahi hi.
  </para>
  <para style="p">
    <verse number="18" style="v"/>Ahih hangin Topa, Israelte Pasian min tawh mihonte’ makaite kiciam zo ahih manin Israel mite in amaute that lo uh hi. Tua ciangin makaite tungah mihon khempeuh phun uh hi.
  </para>
  <para style="p">
    <verse number="19" style="v"/>Ahih hangin makaite khempeuh in mihon khempeuh tungah, “Topa, Israel Pasian min tawh amaute tungah i kiciam zo a, tu-in amaute i su thei kei ding hi.
  </para>
  <para style="p">
    <verse number="20" style="v"/>Amaute tungah i kiciam thuciamna hangin eite tungah hehna hong tung kha ding ahih manin hih bangin gamta-in amaute i hing sak ding hi,” a ci uh hi.
  </para>
  <para style="p">
    <verse number="21" style="v"/>Tua ciangin makaite in amaute kiangah, “Amaute hing sak un,” a ci uh hi. Tua ahih ciangin makaite gen mah bangin mihon khempeuh adingin amaute in singsuite leh tuitawite a suak uh hi.
  </para>
  <para style="p">
    <verse number="22" style="v"/>Joshua in amaute samin amaute kiangah, “Bang hangin kote nai hih lai-ah a teeng hi napi-in, ‘Note kiang panin gamla mahmah ung,’ cihna tawh kote hong khem na hi uh hiam?
  </para>
  <para style="p">
    <verse number="23" style="v"/>Tu-in note hong kisamsia a, note pawlkhat a tawntungin sila, ka Pasian inn adingin singsuite leh tuitawite na hi ding uh hi,” a ci hi.
  </para>
  <para style="p">
    <verse number="24" style="v"/>Amaute in Joshua dawngin, “Bang hang hiam cih leh gam khempeuh nang tungah a hong piak nading Topa na Pasian in a nasempa Moses a thupiakna leh na mai panin gam sunga teeng mi khempeuh suksiat taktak nading thu na nasemte kiangah hong kigen hi; tua ahih ciangin note hangin ka nuntakna uh nakpi takin ka lung himawh uh a, hih bangin ka gamta uh hi.
  </para>
  <para style="p">
    <verse number="25" style="v"/>Tu-in, en in, kote in nangma khut sungah ka om uh hi; hoih na sak bang leh kote tungah bawl dingin nangma muhna-ah man na sak bangin hong bawl in,” a ci uh hi.
  </para>
  <para style="p">
    <verse number="26" style="v"/>Tua ahih ciangin amah in amaute tungah tua bangin bawl a, Israel mite khut sung panin amaute honkhia hi; amaute in that lo uh hi.
  </para>
  <para style="p">
    <verse number="27" style="v"/>Ahih hangin Joshua in mihonte leh Topa biakna tau adingin ama deihna mun ahi, tu ni donga a sep dingun tua ni-in singsuite leh tuitawite a suaksak hi.
  </para>
  <chapter number="10" style="c"/>
  <para style="p">
    <verse number="1" style="v"/>Joshua in Ai a lakna zia, leh Jerikho leh a kumpipa tungah a bawl bangin Ai leh a kumpipa tungah a bawlna, leh Gibeon khua sunga teeng mite in Israel tawh kilemna a bawlna leh amaute lakah a omna thu Jerusalem kumpipa Adonizedek in a zak ciangin,
  </para>
  <para style="p">
    <verse number="2" style="v"/>nakpi takin a lau hi; bang hang hiam cih leh Gibeon in kumpi khuate khat mah bangin khua lian khat hi a, Ai khua sangin zong lian zaw-in a mite khempeuh zong mi thahat ahi hi.
  </para>
  <para style="p">
    <verse number="3" style="v"/>Tua ahih ciangin Jerusalem kumpipa Adonizedek in Hebron kumpipa Hoham kiang, Jarmuth kumpipa Piram kiang, Lakhish kumpipa Jafia kiang, leh Eglon kumpipa Debir kiangah kamtai sawlin,
  </para>
  <para style="p">
    <verse number="4" style="v"/>“Kei kiangah hong pai un, hong huh un la, Gibeon vat gawp ni; bang hang hiam cih leh Joshua leh Israel mite tawh kilemna bawl khin uh hi,” a ci hi.
  </para>
  <para style="p">
    <verse number="5" style="v"/>Tua ciangin Amor kumpi ngate, Jerusalem kumpi, Hebron kumpi, Jarmuth kumpi, Lakhish kumpi, leh Eglon kumpite in a galkapte khempeuh uh gawmin a galkapte khempeuh uh tawh paito-in Gibeon lang khatah phual satin do uh hi.
  </para>
  <para style="p">
    <verse number="6" style="v"/>Tua ciangin Gibeon mite Gilgal-a giahphual-a Joshua kiangah kamtai sawl-in, “Na nasemte hong nusia kei in; manlang takin ko kiangah hong paito-in, kote hong hon in la, hong huh in; bang hang hiam cih leh mualtung gam-a teeng Amor kumpite khempeuh kote lang pangin kikhawm uh hi,” a ci uh hi.
  </para>
  <para style="p">
    <verse number="7" style="v"/>Tua ahih ciangin Gilgal panin amah leh galhang mite khempeuh leh a thahat mi khempeuh tawh Joshua paito hi.
  </para>
  <para style="p">
    <verse number="8" style="v"/>Tua ciangin Topa in Joshua kiangah, “Amaute na khut sungah hong pia khin ka hih manin amaute kihta kei in; amaute khat beek in nang hong nang zo lo ding uh hi,” a ci hi.
  </para>
  <para style="p">
    <verse number="9" style="v"/>Tua ahih ciangin Gilgal panin zan tawntungin paito-in Joshua in thakhat thu-in amaute sim gawp hi.
  </para>
  <para style="p">
    <verse number="10" style="v"/>Topa in Israelte mai-ah amaute am gawp sakin, amaute in Gibeon-ah amaute tampi tak that uh a, Bethhoron paitohna lampi-ah amaute delhin, Azekah leh Makkedah ciang dong amaute vatgawp uh hi.
  </para>
  <para style="p">
    <verse number="11" style="v"/>Israelte mai-ah amaute a tai laitak, Bethhoron paitohna-ah a paisuk lai takun, Topa in vantung panin gialpi lianpite Azekah khua ciang dong, amaute tungah lawnsuk a, amaute si uh hi; Israel mite in namsau tawh a thah sangin tua gialpi hanga a si mi tam zaw hi.
  </para>
  <para style="p">
    <verse number="12" style="v"/>Tua ciangin, Topa in Israel mite tungah Amor mite a piak ni-in Joshua in Topa tungah thu gen hi; amah in Israelte’ muhna-ah,
  </para>
  <para style="p">
    <verse number="13" style="v"/>Tua ciangin minamte in a galte phu a lak khit mateng ni ding cipin kha khawl hi. Hih in Ja-shar’ Laibu sungah kigelh hilo ahi hiam? Van kim lai-ah ni khawlin ni khat bup ding bang tumsuk pak lo hi.
  </para>
  <para style="p">
    <verse number="14" style="v"/>Tua hun ma hita leh tua hun khit hita leh Topa in mi khat’ thu a ngaih tua ni bang ni dang om lo hi; bang hang hiam cih leh Topa in Israel mite adingin dosak hi.
  </para>
  <para style="p">
    <verse number="15" style="v"/>Tua ciangin Joshua, amah tawh a om Israelte khempeuh tawh Gilgal-a giahphual-ah ciahkik hi.
  </para>
  <para style="p">
    <verse number="16" style="v"/>Hih kumpi ngate tai-in Makkedah leihawm sungah bu uh hi.
  </para>
  <para style="p">
    <verse number="17" style="v"/>Tua ciangin Joshua kiangah, “Kumpi ngate Mekkedah leihawm sungah a bu kimu khin hi,” ci-in kigen hi.
  </para>
  <para style="p">
    <verse number="18" style="v"/>Tua ciangin Joshua in, “Suangtum lianpite leihawm gong lik nelh un la, a cing dingin a gei-ah mi koih un;
  </para>
  <para style="p">
    <verse number="19" style="v"/>ahih hangin note tua lai-ah om kei un, na galte uh delhin a nungdalte bawh un la, a khuapi sung uh ah amaute lutsak kei un; bang hang hiam cih leh Topa na Pasian un note khut sungah amaute hong pia zo hi,” a ci hi.
  </para>
  <para style="p">
    <verse number="20" style="v"/>Joshua leh Israel mite in amaute a bei siang dongin tampi tak a thah khit ciang, leh a suakta lai mite amau’ khuapi muanhuai sungah a tum khit uh ciangin,
  </para>
  <para style="p">
    <verse number="21" style="v"/>Makkedah giahphual Joshua kiangah mi khempeuh ci damin ciahkik uh hi; Israel mite khat peuh a paupih ngam kuamah om lo hi.
  </para>
  <para style="p">
    <verse number="22" style="v"/>Tua ciangin Joshua in, “Leihawm gong hong un la, leihawm panin tua kumpi ngate kei kiangah hong pai khiatpih un,” a ci hi.
  </para>
  <para style="p">
    <verse number="23" style="v"/>Amaute in tua mah bangin hih uh a, leihawm panin tua kumpi ngate, Jerusalem kumpi, Hebron kumpi, Jarmuth kumpi, Lakhish kumpi, leh Eglon kumpite, ama kiangah paipih uh hi.
  </para>
  <para style="p">
    <verse number="24" style="v"/>Amaute in Joshua kiangah tua kumpi ngate a pai khiatpih uh ciangin, Joshua in Israel mi khempeuh samin, amah tawh a kuan khawm galkap mangte kiangah, “A nai-ah hong pai un la, hih kumpite ngawngah na khe uh nga un,” a ci hi. Tua ciangin amaute a nai-ah hong pai-in, a khe uh amaute ngawng tungah nga uh hi.
  </para>
  <para style="p">
    <verse number="25" style="v"/>Joshua in amaute kiangah, “Lau kei un la, lungkia kei un; thakhauh un la, hang un; bang hang hiam cih leh note' do na gal khempeuhte uh tungah Topa in hih bangin bawl ding hi,” a ci hi.
  </para>
  <para style="p">
    <verse number="26" style="v"/>Tua khit ciangin Joshua in amaute satin si sak a, singkung nga tungah amaute khai hi. Amaute in nitak dong sing tungah khai uh hi;
  </para>
  <para style="p">
    <verse number="27" style="v"/>ahih hangin ni a tum hun ciangin Joshua in thu pia a, amaute in sing tung panin la khia sukin, amaute a buknasa leihawm sungah lawnsuk uh a, tu ni mahmahin a om lai ahi suangtum lianpite leihawm gongah koih uh hi.
  </para>
  <para style="p">
    <verse number="28" style="v"/>Tua ni-in Joshua in Makkedah khua la a, namsau tawh tua khua leh a kumpipa vatgawp hi; a sunga om mi khempeuh susia mangin, kuamah siit lo hi; Jerikho kumpipa tungah a bawl bangin Makkedah kumpipa tungah a bawl hi.
  </para>
  <para style="p">
    <verse number="29" style="v"/>Tua ciangin Joshua, amah tawh a om Israelte khempeuh tawh Makkedah panin Libnah-ah paisuak uh a, Libnah khua sim uh hi;
  </para>
  <para style="p">
    <verse number="30" style="v"/>Topa in tua khua leh a kumpipa zong Israel mite’ khut sungah pia hi; amah in namsau tawh tua khua leh a sunga om mi khempeuh vatgawp hi; tua khua sungah kuamah siit lo hi; Jerikho kumpipa tungah a bawl bangin a kumpipa tungah bawl hi.
  </para>
  <para style="p">
    <verse number="31" style="v"/>Tua ciangin Joshua, amah tawh a om Israelte khempeuh tawh Libnah panin Lakhish-ah paisuak uh a, tua khua umcihin sim uh hi;
  </para>
  <para style="p">
    <verse number="32" style="v"/>Topa in Israel mite khut sungah Lakhish pia a, amah in a ni nih ni-in la-in, Libnah a bawl bangin tua khua leh a sunga om mi khempeuh namsau tawh vatgawp hi.
  </para>
  <para style="p">
    <verse number="33" style="v"/>Tua ciangin Lakhish a huh dingin Gezer kumpipa Horam hong kuanto hi; amaute khat zong a om nawn lo dongin Joshua in amah leh a mite vatgawp hi.
  </para>
  <para style="p">
    <verse number="34" style="v"/>Tua ciangin Lakhish panin Eglon-ah amah tawh a om Israelte khempeuh tawh Joshua paisuak uh hi;
  </para>
  <para style="p">
    <verse number="35" style="v"/>tua ni mahin tua khua la uh a, namsau tawh vatgawp uh hi; Lakhish a hih mah bangin tua khua sunga om mi khempeuh tua ni-in amah in susia mang hi.
  </para>
  <para style="p">
    <verse number="36" style="v"/>Tua ciangin Joshua, Israelte khempeuh tawh Eglon panin Hebron-ah paito hi; amaute in tua khua simin,
  </para>
  <para style="p">
    <verse number="37" style="v"/>la-in, namsau tawh tua khua leh a kumpi leh a kiima khuapite, leh a sunga om khempeuh vatgawp hi; Eglon tungah a bawl bangin amah in kuamah siit lo a, tua khua leh a sunga om khempeuh susia mang hi.
  </para>
  <para style="p">
    <verse number="38" style="v"/>Tua ciangin Joshua, Israelte khempeuh tawh Debir-ah kihei kikin tua khua sim hi;
  </para>
  <para style="p">
    <verse number="39" style="v"/>amah in a kumpipa leh a khuapite khempeuh tawh tua khua la hi; namsau tawh amaute in vatgawp uh a, a sunga om mi khempeuh amaute in susia mang uh hi; amah in kuamah siit lo hi; amah in Hebron leh Libnah leh a kumpipa tungah a bawlsa bangin Debir leh a kumpipa tungah bawl hi.
  </para>
  <para style="p">
    <verse number="40" style="v"/>Tua ahih ciangin Joshua in gam khempeuh, mualtung gam leh Negeb gam leh lei niamna mun leh mual pangsuk, leh a kumpite khempeuh zo hi; amah in kuamah siit lo a, Israelte Topa Pasian’ thu piaksa bangin husang khempeuh susia mang hi.
  </para>
  <para style="p">
    <verse number="41" style="v"/>Joshua in amaute Kadesh-barnea panin Gaza ciang dong, leh Goshen gam khempeuh Gibeon ciang dong zo gawp hi.
  </para>
  <para style="p">
    <verse number="42" style="v"/>Israelte’ Topa Pasian in Israelte adingin dosak ahih manin Joshua in hih kumpite khempeuh leh amau leitang hun khat sungin la khin hi.
  </para>
  <para style="p">
    <verse number="43" style="v"/>Tua ciangin Joshua, amah tawh a om Israel khempeuh tawh Gilgal-a giahphual-ah ciahkik hi.
  </para>
  <chapter number="11" style="c"/>
  <para style="p">
    <verse number="1" style="v"/>Hazor kumpipa Jabin in hih thu a zak ciangin, amah in Madon kumpipa Jobab, leh Shimron kumpipa, leh Akshaf kumpipa,
  </para>
  <para style="p">
    <verse number="2" style="v"/>leh saklam mualtung, leh Khinneroth leitaw lam-a om Arabah sung, leh lei niamna mun, leh nitumna lamah Nafothdor sunga om kumpite,
  </para>
  <para style="p">
    <verse number="3" style="v"/>nisuahna leh nitumna lam-a om Kanaan mite, Amor mite, Hit mite, Perez mite, leh mualtung gam-a om Jebus mite, leh Mispah gam Hermon nuai-a Hiv mite tungah thu puak hi.
  </para>
  <para style="p">
    <verse number="4" style="v"/>Tua ciangin amaute tampi a pha a galkap honpite tawh a tam mahmah sakolte leh leengte tawh, tuipi gei-a om sehnel bangin tampi tak hong kuan khia uh hi.
  </para>
  <para style="p">
    <verse number="5" style="v"/>Hih kumpite khempeuh in amau galkapte gawmin Israel mite tawh a kido dingin hong pai-in Merom tuite-ah giahphual sat khawm uh hi.
  </para>
  <para style="p">
    <verse number="6" style="v"/>Tua ciangin Topa in Joshua kiangah, “Zing ciang tu bang hunin amaute khempeuh a kithatsa-in Israel mite tungah pia ding ka hih manin amaute kihta kei in; a sakolte uh a zagui na sattat ding a, a leengte uh mei tawh na hal ding hi,” a ci hi.
  </para>
  <para style="p">
    <verse number="7" style="v"/>Tua ahih ciangin Joshua in a galkapte khempeuh tawh thakhat thu-in Merom tuite gei amaute kiangah pai-in va sim uh hi.
  </para>
  <para style="p">
    <verse number="8" style="v"/>Topa in Israelte khut sungah amaute pia a, amaute in vat gawpin a Lian Sidon leh Misrefothmaim ciang dong, leh nisuahna lamah Mizpah kuam ciang dong delh uh hi; amaute kuamah a om nawn lo dongin vatgawp uh hi.
  </para>
  <para style="p">
    <verse number="9" style="v"/>Topa’ sawl bangin Joshua in amaute hih hi; amau’ sakolte uh a zagui sattat sakin mei tawh a leengte uh halsak hi.
  </para>
  <para style="p">
    <verse number="10" style="v"/>Tua hun lai takin Joshua kihei kikin Hazor la a, namsau tawh a kumpipa vat hi; bang hang hiam cih leh Hazor khua in tua kumpi gam khempeuh lutang hi ngei hi.
  </para>
  <para style="p">
    <verse number="11" style="v"/>Amaute in tua sunga om khempeuh namsau tawh hihin amaute susia mang hi; husang khat zong om nawn lo a, amah in mei tawh Hazor khua hal hi.
  </para>
  <para style="p">
    <verse number="12" style="v"/>Topa’ nasem Moses in a thu piaksa bangin Joshua in tua kumpite’ khuapite, leh a kumpite khempeuh la-in namsau tawh amaute vatin amaute susia mang hi.
  </para>
  <para style="p">
    <verse number="13" style="v"/>Ahih hangin Hazor khua longal mualtunga om khuapite khat zong Israel mite in hal lo uh hi; Joshua in tua khua hal hi.
  </para>
  <para style="p">
    <verse number="14" style="v"/>Israel mite in tua khuapite sunga van kinusiate leh ganhingte amau’ galzawh van dingin la uh hi; ahih hangin amaute a suksiat khit matengun namsau tawh vatgawp uh a, husang khat beek nusia lo uh hi.
  </para>
  <para style="p">
    <verse number="15" style="v"/>Topa in ama nasem Moses a thu piak bangin Moses in zong Joshua thu pia a, Joshua zong tua mah bangin gamta hi; Topa in Moses a thu piaksate khempeuh a hih loh om lo hi.
  </para>
  <para style="p">
    <verse number="16" style="v"/>Tua ahih ciangin Joshua in gam khempeuh, mualtung gam leh Negeb gam leh Goshen gam khempeuh leh lei niamna gam leh Arabah leh Israelte mualtung gam leh a lei niamna gamte,
  </para>
  <para style="p">
    <verse number="17" style="v"/>Seir lamah a kikhung to Halak Mual panin Hermon Mual nuai Lebanon kuam a om Baalgad ciang dong la hi. Amah in amau’ kumpite khempeuh la-in amaute vatgawpin that hi.
  </para>
  <para style="p">
    <verse number="18" style="v"/>Hih kumpite khempeuh tawh sauveipi sung Joshua kido hi.
  </para>
  <para style="p">
    <verse number="19" style="v"/>Gibeon khua-a teeng Hiv mite longal Israel mite tawh kilemna a bawl khuapi khat zong om lo hi; amaute in tuate khempeuh simin a lak uh ahi hi.
  </para>
  <para style="p">
    <verse number="20" style="v"/>Bang hang hiam cih leh Topa in Moses a thupiakna bangin amaute a kisuksiat mang nading leh hehpihna ngah loin a kibeisak theih nadingin Israelte a do nadingin a lungsim uh khauhsak ding Topa’ bawl ahi hi.
  </para>
  <para style="p">
    <verse number="21" style="v"/>Tua hun lai takin Joshua hong pai-in mualtung gam, Hebron, Debir, Anab, leh Judah mualtung gam khempeuh, leh Israel mualtung gam khempeuh panin Anak mite nawh khia siang hi; Joshua in a khuapite uh tawh amaute susia mang khawm hi.
  </para>
  <para style="p">
    <verse number="22" style="v"/>Israel mite’ leitangah Anak mite khat zong om nawn lo hi; Gaza, Gath, leh Ashdod sung bekah pawlkhat om lai hi.
  </para>
  <para style="p">
    <verse number="23" style="v"/>Topa in Moses tungah a gensa bangin Joshua in leitang khempeuh la hi; tua ciangin Joshua in amau minam tawh kizui-in a ngah ding bangin Israel mite tungah gamh-in pia hi. Tua-a kipan galdona panin tua gam tawlnga hi.
  </para>
  <chapter number="12" style="c"/>
  <para style="p">
    <verse number="1" style="v"/>Tu-in nisuahna lam Jordan galkhat, Arnon kuam panin nisuahna lam Arabah khempeuh tawh Hermon Mual ciang dong Israel mite in a leitang uh laksakin a zawh mite’ gam kumpite in:
  </para>
  <para style="p">
    <verse number="2-3" style="v"/>Heshbon-ah a teeng Amor kumpi, Arnon kuam gei-a a om Aroer pan, leh Gilead gam laizang panin phel lang ahi Ammon mite gamgi Jabbok gun ciang dong, leh Arabah panin, nisuahna lamah Khinneroth Tuipi, leh Bethjeshimoth lamah Pisgah mual pang bul leitaw lama om Ci Tuipi ahi Arabah tuipi ciang dong a uk Sihon;
  </para>
  <para style="p">
    <verse number="4-5" style="v"/>leh Bashan kumpi, Refaim panin a suaktate lakah khat, Ashtaroth leh Edrei-ah teengin, Hermon Mual leh Salekah leh Bashan khempeuh panin Geshur mite leh Ma-aketh mite gamgi ciang, leh Gilead lang khat panin Heshbon kumpipa Sihon’ gamgi ciang dong a uk, Og ahi hi.
  </para>
  <para style="p">
    <verse number="6" style="v"/>Topa’ nasem Moses leh Israel mite in amaute zo uh hi; tua ciangin Topa’ nasem Moses in Reuben mite leh Gad mite leh Manasseh minam a langte tungah a neih dingun amau’ leitang a pia hi.
  </para>
  <para style="p">
    <verse number="7-8" style="v"/>Hihte in, Joshua leh Israel mite in a zawh Jordan nitumna lam pang, Lebanon kuam sung Baalgad panin Seir lamah a kikhung to Jakah Mual kikala om tua gam kumpite ahi hi (Joshua in mualtung gam, lei niamna gam, Arabah gam, mual pang suk, gamlak, leh Negeb gam sunga om Hit mite, Amor mite, Kanaan mite, Perez mite, Hiv mite, leh Jebus mite, leitangte Israel minamte tungah amau' ngah ding tawh kizui-in a neih dingun pia hi);
  </para>
  <para style="p">
    <verse number="9" style="v"/>Jerikho kumpi, khat; Beth-el gei-a om Ai kumpi, khat;
  </para>
  <para style="p">
    <verse number="10" style="v"/>Jerusalem kumpi, khat; Hebron kumpi, khat;
  </para>
  <para style="p">
    <verse number="11" style="v"/>Jarmuth kumpi, khat; Lakhish kumpi, khat;
  </para>
  <para style="p">
    <verse number="12" style="v"/>Eglon kumpi, khat; Gezer kumpi, khat;
  </para>
  <para style="p">
    <verse number="13" style="v"/>Debir kumpi, khat; Geder kumpi, khat;
  </para>
  <para style="p">
    <verse number="14" style="v"/>Hormah kumpi, khat; Arad kumpi, khat;
  </para>
  <para style="p">
    <verse number="15" style="v"/>Libnah kumpi, khat; Adullam kumpi, khat;
  </para>
  <para style="p">
    <verse number="16" style="v"/>Makkedah kumpi, khat; Beth-el kumpi, khat;
  </para>
  <para style="p">
    <verse number="17" style="v"/>Tappuah kumpi, khat; Hefer kumpi, khat;
  </para>
  <para style="p">
    <verse number="18" style="v"/>Afek kumpi, khat; Lasharon kumpi, khat;
  </para>
  <para style="p">
    <verse number="19" style="v"/>Madon kumpi, khat; Hazor kumpi, khat;
  </para>
  <para style="p">
    <verse number="20" style="v"/>Shimronmeron kumpi, khat; Akshaf kumpi, khat;
  </para>
  <para style="p">
    <verse number="21" style="v"/>Taanak kumpi, khat; Megiddo kumpi, khat;
  </para>
  <para style="p">
    <verse number="22" style="v"/>Kadesh kumpi, khat; Karmel gam sunga Jokneam kumpi, khat;
  </para>
  <para style="p">
    <verse number="23" style="v"/>Nafathdor sunga Dor kumpi, khat; Galile sunga Goi-im kumpi, khat;
  </para>
  <para style="p">
    <verse number="24" style="v"/>Tirzah kumpi, khat: a vekpi-in kumpi sawmthum-le-khat ahi hi.
  </para>
  <chapter number="13" style="c"/>
  <para style="p">
    <verse number="1" style="v"/>Tu-in Joshua teekin a kum tampi pha hi; Topa in ama kiangah, “Nang teekin na kum tampi pha a, ahi zongin leitang lak ding tampi tak om lai hi.
  </para>
  <para style="p">
    <verse number="2" style="v"/>A om lai leitang in: Fillistia gam sung khempeuh, leh Geshur gam khempeuh
  </para>
  <para style="p">
    <verse number="3" style="v"/>(Kanaan mite gam ci-a a kiciamteh, leilu lam Ekron gamgi lam, Izipt nisuahna lam-a om Shihor gun pan; Fillitia gam Gaza, Ashdod, Ashkelon, Gath, leh Ekron gamte a uk mi nga om hi), leh Avvim gam,
  </para>
  <para style="p">
    <verse number="4" style="v"/>leitaw lamah, Kanaan mite leitang khempeuh, leh Sidon mite gam ahi Mearah gam Amor mite' gamgi ahi Afek ciang,
  </para>
  <para style="p">
    <verse number="5" style="v"/>leh Gebal mite’ leitang, leh Lebanon khempeuh, ni-a suahna lamah Hermon Mual nuai-a Baalgad panin Hamath tumna ciang,
  </para>
  <para style="p">
    <verse number="6" style="v"/>Lebanon leh Mishrefoth-maim kikal-a teeng Sidon mite khempeuh ahi hi. Kei mahmah in Israel mite mai panin amaute ka hawlkhia ding hi; nang kong thupiaksa bangin Israel mite tungah a luah dingin leitang hawm in.
  </para>
  <para style="p">
    <verse number="7" style="v"/>Tua ahih ciangin tu-in minam kua leh Manasseh minam a langte tungah luah dingin hih leitang hawm in,” a ci hi.
  </para>
  <para style="p">
    <verse number="8" style="v"/>Reuben mite leh Gad mite in Manasseh minam a lang dang khatte tawh Topa’ nasem Moses in amaute a piak mah bangin, nisuahna lam Jordan gal khatah Moses in amaute a piak gamh ngah khawm uh hi;
  </para>
  <para style="p">
    <verse number="9" style="v"/>Arnon kuam mong-a om Aroer pan, leh kuam laizang-a om khuapi, leh Dibon ciang dong Medeba mualzang khempeuh;
  </para>
  <para style="p">
    <verse number="10" style="v"/>leh Ammon mite gamgi ciang dong Heshbon ah a uk Amor kumpi Sihon’ khuapi khempeuh;
  </para>
  <para style="p">
    <verse number="11" style="v"/>leh Gilead, leh Geshur mite leh Ma-akath mite gam, leh Hermon Mual khempeuh, leh Salekah dong Bashan gam khempeuh;
  </para>
  <para style="p">
    <verse number="12" style="v"/>Ashtaroth leh Edrei- ah a uk Bashan gam sunga Og kumpi gam khempeuh (Refaim-a a suaktate lakah amah bek om hi); Moses in hihte zo-in hawlkhia hi.
  </para>
  <para style="p">
    <verse number="13" style="v"/>Ahi zongin Israel mite in Geshur mite ahi a, Ma-akath mite ahi zongin hawlkhia lo uh hi; tu ni dongin Geshur mite leh Ma-akath mite Israelte lakah teeng uh hi.
  </para>
  <para style="p">
    <verse number="14" style="v"/>Levi minamte tung bekah Moses in gamh pia lo hi; ama kiangah a cih mah bangin Israelte’ Topa Pasian tungah a kipia mei tawh kihal biaknate in amau’ gamh ahi hi.
  </para>
  <para style="p">
    <verse number="15" style="v"/>Tua ciangin Moses in Reuben minam tungah amau’ beh tawh kizui-in gamh pia hi.
  </para>
  <para style="p">
    <verse number="16" style="v"/>Tua ahih ciangin amau’ gam in Arnon kuam gei-a a om Aroer pan, leh kuam laizang-a om khuapi, leh Medeba kianga mualzang khempeuh,
  </para>
  <para style="p">
    <verse number="17" style="v"/>Heshbon tawh, leh mualzang tunga om a khuapite khempeuh; Dibon, leh Bamothbaal, leh Bethba-almeon,
  </para>
  <para style="p">
    <verse number="18" style="v"/>leh Jahaz, leh Kedemoth, leh Mefa-ah,
  </para>
  <para style="p">
    <verse number="19" style="v"/>leh Kiriathaim, leh Sibmah, leh tua kuam mualtunga om Zereth-shahar,
  </para>
  <para style="p">
    <verse number="20" style="v"/>leh Bethpeor, leh Pisgah pang suk, leh Bethjeshimoth,
  </para>
  <para style="p">
    <verse number="21" style="v"/>tua in, mualzang khuapite khempeuh, leh Heshbon-ah a uk, Moses in Midian makaite Evi leh Rekem leh Zur leh Hur leh Reba, tua gam-a teeng Sihon’ uliante, tawh a zawh khop ahi Amor kumpi Sihon’ kumpi gam khempeuh ahi hi.
  </para>
  <para style="p">
    <verse number="22" style="v"/>Beor’ tapa, aisanpa Balaam zong, Israel mite in a dang a thahte lakah namsau tawh that khawm uh hi.
  </para>
  <para style="p">
    <verse number="23" style="v"/>Reuben mite gamgi in Jordan ahi hi. Hih in amau’ beh tawh kizui-in a khuapite leh a khuaneute tawh Reuben mite’ gamhluah ahi hi.
  </para>
  <para style="p">
    <verse number="24" style="v"/>Tua ciangin Moses in Gad minamte tungah zong amau’ beh tawh kizui-in gamh pia hi.
  </para>
  <para style="p">
    <verse number="25" style="v"/>Amau’ gam in Jazer, leh Gilead khuapite khempeuh, leh Rabbah nisuahna lamah a om Aroer ciang dong Ammon mite leitang kimkhat,
  </para>
  <para style="p">
    <verse number="26" style="v"/>leh Heshbon panin Ramathmizpeh leh Betonim ciang, leh Mahanaim panin Debir gam ciang dong,
  </para>
  <para style="p">
    <verse number="27" style="v"/>leh Bethharam kuam sungah Bethnimrah, Sukkoth, leh Zafon, Jordan gal khat nisuahna lam, Khinnereth Tuipi a niamna lam mong ciang, Jordan gamgi-in a nei, Heshbon kumpipa Sihon’ kumpi gam om lai teng ahi hi.
  </para>
  <para style="p">
    <verse number="28" style="v"/>Hih in amau’ beh tawh kizui-in a khuapite leh a khuaneute tawh Gad mite’ gamhluah ahi hi.
  </para>
  <para style="p">
    <verse number="29" style="v"/>Tua ciangin Moses in Manasseh minam a langte tungah gamh pia hi; amau’ beh tawh kizui-in Manasseh minam a langte tungah kipia hi.
  </para>
  <para style="p">
    <verse number="30" style="v"/>Amau’ gam in Mahanasim pan kipanin Bashan gamsung khempeuh, Bashan kumpipa Og’ kumpi gamsung khempeuh, leh Bashan gam sunga om Jair khuapi sawmgukte,
  </para>
  <para style="p">
    <verse number="31" style="v"/>leh Gilead a lang, leh Ashtaroth, leh Edrei, Bashan gam-a Og’ kumpi gam khempeuh ahi hi; hihte amau' innkuan tawh kizui-in Makhir mi a langte adingin Manasseh’ tapa Makhir mite tungah kipia hi.
  </para>
  <para style="p">
    <verse number="32" style="v"/>Hihte in Jerikho nisuahna lam Jordan gal khat; Moab zanglei-ah Moses in a hawm gamhte ahi hi.
  </para>
  <para style="p">
    <verse number="33" style="v"/>Ahih hangin Levi minamte tungah Moses in gamh pia lo hi; Israelte’ Topa Pasian in amaute kiangah a cih mah bangin amah in amau’ gamh ahi hi.
  </para>
  <chapter number="14" style="c"/>
  <para style="p">
    <verse number="1" style="v"/>Hihte in, siampi Eleazar, leh Nun tapa Joshua, leh Israel minam sung pan beh lutangte in amaute tungah a piak Kanaan gam sungah Israel mite’ ngah gamhte ahi hi.
  </para>
  <para style="p">
    <verse number="2" style="v"/>Minam kua leh alangte’ adingin Topa in Moses a thupiak bangin amau’ gamhte aisanna tawh kipia hi.
  </para>
  <para style="p">
    <verse number="3" style="v"/>Bang hang hiam cih leh Moses in Jordan gal khatah minam nih leh a langte tungah gamh pia khin zo hi; ahih hangin amaute lakah Levi mite tungah bangmah pia lo hi.
  </para>
  <para style="p">
    <verse number="4" style="v"/>Bang hang hiam cih leh Josef mite minam nih-in kikhen a, Manasseh leh Efraim minamte ahi uh hi; tua gam sungah Levi mite tungah tanh kipia lo a, ahih hangin amau teen’ nading khuapite leh a ganhingte leh a nate uh adingin a lonona gamte bek tawh kipia hi.
  </para>
  <para style="p">
    <verse number="5" style="v"/>Topa in Moses a thupiak bangin Israel mite gamta uh hi; amaute in leitang hawm uh hi.
  </para>
  <para style="p">
    <verse number="6" style="v"/>Tua ciangin Judah minamte Gilgal-a Joshua kiangah pai uh a, amaute’ sung panin Kenaz mi Jefunneh tapa Kaleb in ama kiangah, “Topa in Kadesh-barnea-ah Pasian’ mi Moses tungah nang leh kei’ thu tawh kisai a gente na thei hi.
  </para>
  <para style="p">
    <verse number="7" style="v"/>A gamsung thu kansim dingin Topa’ nasem Moses in Kadesh-barnea panin kei hong sawl lai-in kum sawmli ka pha hi; ka lungsim-a om bangin ama kiangah thu ka tun’ kik hi.
  </para>
  <para style="p">
    <verse number="8" style="v"/>Ahih hangin kei tawh hong paito khawm ka sanggamte in mite lungkiasak uh hi; ahi zongin keimah in lungsim tak tawh Topa ka Pasian ka zui hi.
  </para>
  <para style="p">
    <verse number="9" style="v"/>Tua ni-in Moses kiciamin, ‘Nangmah in Topa ka Pasian lungsim tak tawh zui na hih manin na khe in a totsa leitang in nang leh na tate’ adingin gamh hi tawntung ding hi,’ hong ci hi.
  </para>
  <para style="p">
    <verse number="10" style="v"/>Tu-in, en in, a cihsa bangin Topa in, Israel mite gamlakah a pai sung, Topa in hih thu Moses tungah a gen-a kipan hih kum sawmli-le-nga sung kei hong nungta sak hi; tu-in, en in, tu ni-in kei kum sawmgiat-le-nga ka pha hi.
  </para>
  <para style="p">
    <verse number="11" style="v"/>Moses in hong sawl hun lai mah bangin tu ni-in kei ka thahat lai hi; galdo nading, leh kuan khiatna leh ciahkik nadingin ka thatang in tua hun lai-a ka thatang mah bang lai hi.
  </para>
  <para style="p">
    <verse number="12" style="v"/>Tua ahih ciangin tu-in tua ni-a Topa’ gen hih mualtung gam kei hong pia in; bang hang hiam cih leh Anak mite a muanhuai mahmah khuapite sungah a omna thu tua ni-in na za hi: Topa in kei hong ompih hi, Topa' cih bangin amaute ka hawlkhia zo kha ding hi,” a ci hi.
  </para>
  <para style="p">
    <verse number="13" style="v"/>Tua ciangin Joshua in amah thupha pia hi; Jefunneh’ tapa Kaleb tungah gamh-in Hebron pia hi.
  </para>
  <para style="p">
    <verse number="14" style="v"/>Tua ahih ciangin amah in Topa, Israelte’ Pasian, lungsim tak tawh zui ahih manin tu ni dongin Hebron in Kenaz mi Jefunneh’ tapa Kaleb’ gamh suak hi.
  </para>
  <para style="p">
    <verse number="15" style="v"/>Hih Hebron min in a ni dangin Kiriath-arba ahi hi; Arba in Anak mite lakah mi lian pen khat ahi hi. Tua ciangin tua gam in galdona panin tawlnga hi.
  </para>
  <chapter number="15" style="c"/>
  <para style="p">
    <verse number="1" style="v"/>Amau’ beh tawh kizui-in Judah mite’ ngah in leitaw lamah Edom gamgi ciang, leitaw lam a gamla penna mun-ah Zin gamlak ciang ban hi.
  </para>
  <para style="p">
    <verse number="2" style="v"/>Leitaw lam a gamgi in Ci Tuipi mong, leitaw lam a sun tuidawk panin kipan hi;
  </para>
  <para style="p">
    <verse number="3" style="v"/>leitaw lam Akrabbim kahtohna-ah paikhia-in, Zin dong ban a, Kadesh-barnea leitaw lamah Hezron dung tawnin Addar ciang dong paito-in, Karka lamah kihei a,
  </para>
  <para style="p">
    <verse number="4" style="v"/>Azmon ciang dong pai-in Izipt lui-ah suakkhia a, tuipi-ah a mong bei hi. Hih in amau’ leitaw lam gamgi hi ding hi.
  </para>
  <para style="p">
    <verse number="5" style="v"/>Tua ciangin nisuahna lam gamgi in Jordan tun’na ciang dong Ci Tuipi ahi hi. Leilu lam pang gamgi in Jordan tun’na tuipi dawk panin kipan hi;
  </para>
  <para style="p">
    <verse number="6" style="v"/>a gamgi in Bethhoglah lamah paito a, Beth-arabah leilu lam pangah paisuak hi; tua ciangin a gamgi in Reuben’ tapa Bohan’ Suangpi dongah paito hi;
  </para>
  <para style="p">
    <verse number="7" style="v"/>tua ciangin Akhor Kuam panin Debir-ah gamgi paito a, leilu lam manawhin, tua kuam leitaw lam pangah a om, Adummim kahtohna gal khatah a om Gilgal lamah kihei hi; tua ciangin gamgi in Enshemesh tuite dungah pai-in Enrogel-ah tawp hi;
  </para>
  <para style="p">
    <verse number="8" style="v"/>tua ciangin Jebus mi (Jerusalem a cihna) liangko leitaw lam Hinnom' tapa kuam-ah gamgi paito hi; tua ciangin Refaim kuam leilu lam mong, nitumna lam Hinnom Kuam gal khatah a kikhung mual dawn-ah gamgi paito hi;
  </para>
  <para style="p">
    <verse number="9" style="v"/>tua ciangin mual dawn panin Neftoah Tuite lui-ah gamgi kikhung a, tua panin Efron Mual khuapite-ah pai hi; tua ciangin Baalah (Kiriath-jearim a cihna) lamah gamgi kawi kual hi;
  </para>
  <para style="p">
    <verse number="10" style="v"/>tua ciangin Baalah nitumna lam Seir Mual-ah gamgi kual a, tua panin paisuakin Jearim Mual (Khesalon a cihna) liangko leilu lamah pai-in, Bethshemesh-ah paisuk a, Timnah kiangah paisuak hi;
  </para>
  <para style="p">
    <verse number="11" style="v"/>Ekron leilu lam mual liangko-ah gamgi paikhia a, tua ciangin Shikkeron-ah gamgi kawi kualin, Baalah Mual-ah paisuak a, Jabne-el-ah leng khia hi; tua ciang tuipi-ah gamgi tawp hi.
  </para>
  <para style="p">
    <verse number="12" style="v"/>Tua ciangin nitumna gamgi in Tuipi Lian a dung teng ahi hi. Hih in amau’ beh tawh kizui-in Judah mite kiim-ah gamgi ahi hi.
  </para>
  <para style="p">
    <verse number="13" style="v"/>Topa in Joshua tungah a thupiak bangin Jefunneh’ tapa Kaleb tungah amah in Judah mite lakah tanh khat Kiriath-arba, Hebron a cihna, (Arba in Anak’ pa hi) pia hi.
  </para>
  <para style="p">
    <verse number="14" style="v"/>Tua lai panin Kaleb in Anak’ tapa thumte Sheshai leh Ahiman leh Talmai, Anak suan-le-khakte hawl khia hi.
  </para>
  <para style="p">
    <verse number="15" style="v"/>Tua lai panin Debir sunga teeng mite a sim dingin amah paito hi; Debir pen a ni dangin Kiriath-sefer ahi hi.
  </para>
  <para style="p">
    <verse number="16" style="v"/>Kaleb in, “Kiriath-sefer vat gawpin a la zo mi tungah ka tanu Aksah a zi dingin ka pia ding hi,” a ci hi.
  </para>
  <para style="p">
    <verse number="17" style="v"/>Tua ciangin Kaleb’ sanggampa Kenaz’ tapa Othniel in la hi; amah in a zi dingin a tanu Aksah pia hi.
  </para>
  <para style="p">
    <verse number="18" style="v"/>Tua nu ama kiangah a pai ciangin ama pa’ tung panin lo khat a nget ding hah gen hi; a la tung panin tua nu a kum ciangin, Kaleb in tua nu kiangah, “Bang ut na hi hiam?” a ci hi.
  </para>
  <para style="p">
    <verse number="19" style="v"/>Amah in, “Letsong khat hong pia in; Negeb gamah kei hong koih na hih buangin cik tuikhukte zong hong pia in,” a ci hi. Tua ciangin Kaleb in tua nu tungah cik tui tungnungte leh cik tui nuainungte a pia hi.
  </para>
  <para style="p">
    <verse number="20" style="v"/>Hih in amau’ beh tawh kizui-in Judah minamte’ gamhluah ahi hi.
  </para>
  <para style="p">
    <verse number="21" style="v"/>Leitaw lam mong ciik, Edom gamgi lamah Negeb gam Judah minamte’ neih khuapite in Kabze-el, Eler, Jagur,
  </para>
  <para style="p">
    <verse number="22" style="v"/>Kinah, Dimonah, Adadah,
  </para>
  <para style="p">
    <verse number="23" style="v"/>Kedesh, Hazor, Ithnan,
  </para>
  <para style="p">
    <verse number="24" style="v"/>Zif, Telem, Bealoth,
  </para>
  <para style="p">
    <verse number="25" style="v"/>Hazorhadattah, Kerioth-hezron (Hazor a cihna),
  </para>
  <para style="p">
    <verse number="26" style="v"/>Amam, Shema, Meladah,
  </para>
  <para style="p">
    <verse number="27" style="v"/>Hazargaddah, Heshmon, Bethpelet,
  </para>
  <para style="p">
    <verse number="28" style="v"/>Hazarshual, Be-ersheba, Biziothiah,
  </para>
  <para style="p">
    <verse number="29" style="v"/>Baalah, Iim, Ezem,
  </para>
  <para style="p">
    <verse number="30" style="v"/>Eltolad, Khesil, Hormah,
  </para>
  <para style="p">
    <verse number="31" style="v"/>Ziklag, Madmannah, Sansannah,
  </para>
  <para style="p">
    <verse number="32" style="v"/>Leboath, Shilhim, Ain, leh Rimmon; a vekpi-in khuapi sawmnih-le-kua, a khua neute tawh ahi hi.
  </para>
  <para style="p">
    <verse number="33" style="v"/>Tua ciangin lei niamna lamah Eshtaol, Zorah, Ashnah,
  </para>
  <para style="p">
    <verse number="34" style="v"/>Zanoah, Engannim, Tappuah, Enam,
  </para>
  <para style="p">
    <verse number="35" style="v"/>Jarmuth, Adullam, Sokoh, Azekah,
  </para>
  <para style="p">
    <verse number="36" style="v"/>Sha-araim, Adithaim, Gederah, Gederothaim: khuapi sawm-le-li, a khua neute tawh ahi hi.
  </para>
  <para style="p">
    <verse number="37" style="v"/>Zenan, Hada-shah, Migdalgad,
  </para>
  <para style="p">
    <verse number="38" style="v"/>Dilean, Mizpeh, Jokhe-el,
  </para>
  <para style="p">
    <verse number="39" style="v"/>Lakhish, Bozkath, Eglon,
  </para>
  <para style="p">
    <verse number="40" style="v"/>Kabbon, Lahman, Khitlish,
  </para>
  <para style="p">
    <verse number="41" style="v"/>Gederoth, Bethdagon, Na-amah, leh Makkedah; khuapi sawm-le-guk, a khua neute tawh ahi hi.
  </para>
  <para style="p">
    <verse number="42" style="v"/>Libnah, Ethar, Ashan,
  </para>
  <para style="p">
    <verse number="43" style="v"/>Iftah, Ashnah, Nezib,
  </para>
  <para style="p">
    <verse number="44" style="v"/>Keilah, Akzib, leh Mareshah: khuapi kua, a khua neute tawh ahi hi.
  </para>
  <para style="p">
    <verse number="45" style="v"/>Ekron, a khuapite leh a khua neute tawh ahi hi;
  </para>
  <para style="p">
    <verse number="46" style="v"/>Ekron panin tuipi dong, Ashdod lam pang-a omte khempeuh a khua neute tawh ahi hi.
  </para>
  <para style="p">
    <verse number="47" style="v"/>Ashdod, a khuapite leh a khua neute tawh ahi hi; Gaza, a khuapite leh a khua neute tawh ahi hi; Izipt lui leh tuipi lian a gei ciang dong tawh ahi hi.
  </para>
  <para style="p">
    <verse number="48" style="v"/>Tua ciangin mualtung gamah, Shamir, Jattir, Sokoh,
  </para>
  <para style="p">
    <verse number="49" style="v"/>Dannah, Kiriath-sannath (Debir a cihna),
  </para>
  <para style="p">
    <verse number="50" style="v"/>Anab, Eshtemoh, Anim,
  </para>
  <para style="p">
    <verse number="51" style="v"/>Goshen, Holon, leh Giloh: khuapi sawm-le-khat, a khua neute tawh ahi hi.
  </para>
  <para style="p">
    <verse number="52" style="v"/>Arab, Dumah, Eshan,
  </para>
  <para style="p">
    <verse number="53" style="v"/>Janim, Bethtappuah, Afekah,
  </para>
  <para style="p">
    <verse number="54" style="v"/>Humtah, Kiriath-arba (Hebron a cihna), leh Zior: khuapi kua, a khua neute tawh ahi hi.
  </para>
  <para style="p">
    <verse number="55" style="v"/>Maon, Karmel, Zif, Juttah,
  </para>
  <para style="p">
    <verse number="56" style="v"/>Jezre-el, Jokdeam, Zanoah,
  </para>
  <para style="p">
    <verse number="57" style="v"/>Kain, Gibeah, leh Timnah: khuapi sawm, a khua neute tawh ahi hi.
  </para>
  <para style="p">
    <verse number="58" style="v"/>Halhul, Bethzur, Gedor,
  </para>
  <para style="p">
    <verse number="59" style="v"/>Ma-arath, Beth-anoth, leh Eltekon: khuapi guk, a khua neute tawh ahi hi.
  </para>
  <para style="p">
    <verse number="60" style="v"/>Kiriathbaal (Kiriath-jearim a cihna), leh Rabbah: khuapi nih, a khua neute tawh ahi hi.
  </para>
  <para style="p">
    <verse number="61" style="v"/>Sehnel gamah, Beth-arabah, Middin, Sekakah,
  </para>
  <para style="p">
    <verse number="62" style="v"/>Nibshan, Ci Khuapi, leh En-gedi: khuapi guk, a khua neute tawh ahi hi.
  </para>
  <para style="p">
    <verse number="63" style="v"/>Ahih hangin Judah mite in Jerusalem-a teeng Jebus mite hawlkhia zo lo uh hi; tua ahih ciangin tu ni dongin Jebus mite in Judah mite tawh Jerusalem-ah teeng khawm uh hi.
  </para>
  <chapter number="16" style="c"/>
  <para style="p">
    <verse number="1" style="v"/>Josef suan-le-khakte’ tanh in Jerikho tuite’ nisuahna lam, Jerikho kiang Jordan panin sehnel gamah pai a, Jerikho panin mualtung gamte tawnin Beth-el ah paito hi;
  </para>
  <para style="p">
    <verse number="2" style="v"/>tua ciangin Beth-el panin Luz-ah pai-in, Arkhi mite gam Ataroth nawk hi;
  </para>
  <para style="p">
    <verse number="3" style="v"/>tua ciangin nitumna lam Jaflet mite gam lam Bethhoron a niam lam gam ciang dongah paisuk hi, tua ciangin Gezer-ah pai-in tuipi-ah tawp hi.
  </para>
  <para style="p">
    <verse number="4" style="v"/>Josef suan Manasseh, leh Efraim mite in amau’ gamhluah ngah uh hi.
  </para>
  <para style="p">
    <verse number="5" style="v"/>Amau' behbehin Efraim mite’ gam in anuai-a bang ahi hi: nisuahna lamah amau’ gamh gamgi in Ataroth-addar, Bethhoron tungnung ciang ahi hi;
  </para>
  <para style="p">
    <verse number="6" style="v"/>tua panin tuipi ciangah gamgi pai hi; leilu lamah Mikmethath ahi hi; tua ciangin nisuahna lam gamgi Ta-anathshiloh lamah kual pai-in, nisuahna lam a gal khatah pai-in Janoah tung hi;
  </para>
  <para style="p">
    <verse number="7" style="v"/>tua ciangin Janoah panin Ataroth leh Na-arah-ah paisuk a, Jerikho ban-in Jordan-ah tawp hi.
  </para>
  <para style="p">
    <verse number="8" style="v"/>Tappuah panin nitumna lam Kanah lui-ah gamgi pai-in, tuipi-ah tawp hi. Tua in amau’ behbehin Efraim mite’ gamhluah hi a,
  </para>
  <para style="p">
    <verse number="9" style="v"/>Manasseh mite’ gamluah sung panin Efraim mite’ adingin a kikhen khia khuapite, a khua neute tawh ahi hi.
  </para>
  <para style="p">
    <verse number="10" style="v"/>Ahi zongin amaute in Gezer sunga teeng Kanaan mite hawl khia lo uh hi: tua ahih ciangin tu ni dongin Kanaan mite in Efraim mite lakah teeng a, ahih hangin aana nasep a sem dingin sal suak uh hi.
  </para>
  <chapter number="17" style="c"/>
  <para style="p">
    <verse number="1" style="v"/>Tua ciangin Josef tacil ahih manin Manasseh minam tungah tanh kipia hi. Manasseh minam sung pan tacil, Gilead’ pa Makhir tungah Gilead gam leh Bashan gam kipia hi; bang hang hiam cih leh amah galhang mi ahi hi.
  </para>
  <para style="p">
    <verse number="2" style="v"/>Tua ciangin Manasseh minam a om laite, Abiezer, Helek, Asriel, Shekhem, Hefer, leh Shemida-te tungah a behbehin piakna kibawl hi; hihte pen Josef tapa Manasseh’ ta pasal suan-le-khakte a behbeh ahi hi.
  </para>
  <para style="p">
    <verse number="3" style="v"/>Ahih hangin Manasseh’ tapa Makhir, a tapa Gilead, a tapa Hefer, a tapa Zefehad in tapa nei loin tanu bek nei hi; a tanute’ min in: Mahlah, Noah, Hoglah, Milkah, leh Tirzah ahi hi.
  </para>
  <para style="p">
    <verse number="4" style="v"/>Amaute siampi Eleazar leh Nun tapa Joshua leh makaite mai-ah pai uh a, “Ka sanggamte uh tawh gamh hong piakna dingin Topa in Moses thu pia hi,” a ci uh hi. Tua ahih ciangin Topa' thupiakna bangin amau’ pate’ sanggamte tawh amah in gamh pia khawm hi.
  </para>
  <para style="p">
    <verse number="5" style="v"/>Tua ahih ciangin Jordan gal khatah Gilead leh Bashante simloh Manasseh tungah tanh sawm kia hi;
  </para>
  <para style="p">
    <verse number="6" style="v"/>bang hang hiam cih leh Manasseh’ tanute in a tapate tawh gamh ngah khawm uh hi. A om lai Manasseh mite tungah Gilead leitang kipia hi.
  </para>
  <para style="p">
    <verse number="7" style="v"/>Manassehte’ gam in Asher panin Shekhem nisuahna lamah a om Mikmethath dong ban hi; tua ciangin Entappuah mite’ leitaw lamah gamgi pai hi.
  </para>
  <para style="p">
    <verse number="8" style="v"/>Tappuah leitang in Manasseh’ aa ahi hi; ahih hangin Manasseh gamgi-a om Tappuah khuapi in Efraim tapate’ aa ahi hi.
  </para>
  <para style="p">
    <verse number="9" style="v"/>Tua ciangin Kanah lui-ah gamgi paisuk hi. Manasseh khuapite lak panin lui leitaw lam-a om hih lai-a khuapite pen Efraim’ aa ahi hi. Tua ciangin lui leilu lam pangah Manasseh gamgi paisuakin tuipi-ah tawp hi;
  </para>
  <para style="p">
    <verse number="10" style="v"/>tua gam leitaw lam in Efraim’ aa hi-in, a leilu lam in Manasseh’ aa hi a, tuipi in a gamgi ahi hi; leilu lamah Asher banin nisuahna lamah Issakhar ban hi.
  </para>
  <para style="p">
    <verse number="11" style="v"/>Issakhar leh Asher gam sungah zong Manasseh in Bethshean leh a khua neute, Ibleam leh a khua neute, Dor-a teengte leh a khua neute, Endor-a teengte leh a khua neute, Ta-anak-a teengte leh a khua neute, leh Megiddo-a teengte leh a khua neute nei hi; a thumna in Nafath ahi hi.
  </para>
  <para style="p">
    <verse number="12" style="v"/>Ahi zongin Manasseh’ tapate in hih khuapite luah zo lo uh hi; Kanaan mite tua gamah teeng teitei uh hi.
  </para>
  <para style="p">
    <verse number="13" style="v"/>Ahih hangin Israel mite tampi pha-in a hat uh ciangin amaute in Kanaan mite nasemin koih uh a, hawl khia mang khin lo uh hi.
  </para>
  <para style="p">
    <verse number="14" style="v"/>Tua ciangin Josef minam in Joshua kiangah thu genin, “Topa in kote thupha hong pia khin a, kote in mi tampi hi napi-in bang hangin ngah khat leh tanh khat bek gamh-in hong pia na hi hiam?" a ci uh hi.
  </para>
  <para style="p">
    <verse number="15" style="v"/>Tua ciangin Joshua in amaute kiangah, “Note mi tampi pha a, Efraim mualtung gam in note’ adingin neu lua ahih ciangin Perez leh Refaim gam tulakah pai un la, nomau’ ading gam vat tawm un,” a ci hi.
  </para>
  <para style="p">
    <verse number="16" style="v"/>Josef minam in, “Kote' adingin mualtung gam kicing hi; ahi zongin zang gam-a teeng Kanaan mite khempeuh, Bethshean leh a khua neute, leh Jezre-el Kuam sunga omte in sik leeng nei uh hi,” a ci uh hi.
  </para>
  <para style="p">
    <verse number="17" style="v"/>Tua ciangin Joshua in Josef suan Efraim leh Manasseh mite tungah, “Note mi tampi pha-in na vanglian uh hi; tanh khat kia na nei kei ding uh hi;
  </para>
  <para style="p">
    <verse number="18" style="v"/>mualtung gam in note’ aa hi ding a, tulak ahih hangin note in hah siangin a gamgi mong dong na luah ding uh hi; bang hang hiam cih leh amaute in sik leeng nei-in, amaute a thahat hangin Kanaan mite na hawlkhia zo ding uh hi,” a ci hi.
  </para>
  <chapter number="18" style="c"/>
  <para style="p">
    <verse number="1" style="v"/>Tua ciangin Israel mihon buppi Shiloh-ah kikhawm uh a, tua lai-ah kikhopna buk lam uh hi; amaute mai-ah gam zawhsa-in om hi.
  </para>
  <para style="p">
    <verse number="2" style="v"/>Israel mite lakah gamh a kipia nai lo minam sagih om hi.
  </para>
  <para style="p">
    <verse number="3" style="v"/>Tua ahih ciangin Joshua in Israel mite kiangah, “Topa, na pu na pate uh Pasian in note hong piaksa leitangah pai-in na luah ding uh bang tanvei zekai ding na hi uh hiam?
  </para>
  <para style="p">
    <verse number="4" style="v"/>Minam khat panin mi thum ciat hong pia un la, amaute va kuankhia-in vaksuk vakto-in, amaute’ luah dinga ngaihsutna tawh a leitang omziate hong gelhin, tua ciangin kei kiangah hong ciah dingun amaute ka sawl ding hi.
  </para>
  <para style="p">
    <verse number="5" style="v"/>Amaute in seh sagihin khenin, leitaw lam ama gam mah-ah Judah om suakin, Josef innkuante leilu lam amau’ gamah om ding hi.
  </para>
  <para style="p">
    <verse number="6" style="v"/>Note in leitang khen sagihin hong ciamteh un la, na ciamtehna uh hih mun kei kiangah nong paipih ding uh hi; tua ciangin keimah in Topa i Pasian’ mai-ah note adingin aai ka saan ding hi.
  </para>
  <para style="p">
    <verse number="7" style="v"/>Levi mite in note lakah tanh nei lo hi; bang hang hiam cih leh Topa’ siampi nasepna in amau’ luah ahi hi; Gad leh Reuben leh Manasseh minam a langte in Topa’ nasem Moses in amaute tungah a piak ahi, Jordan Nisuahna lam gal khatah amau’ gamh ngah khin zo uh hi,” a ci hi.
  </para>
  <para style="p">
    <verse number="8" style="v"/>Tua ahih ciangin mite kuan uh hi; leitang a ciamtehna a gelh nadingun Joshua in a pai mite thu pia a, “Vaksuk vakto-in leitang ciamtehna hong gelh un la, kei kiangah hong pai kik un; tua ciangin Shiloh mun Topa mai-ah note adingin aai ka saan ding hi,” a ci hi.
  </para>
  <para style="p">
    <verse number="9" style="v"/>Tua ciangin mite kuanin gam sungah paisuk paito-in khen sagih suahin tua gam a khua khua-in a ciamtehna uh laibu khat sungah khum uh hi; tua ciangin Shiloh giahphual-a Joshua kiangah amaute hong pai uh hi;
  </para>
  <para style="p">
    <verse number="10" style="v"/>Joshua in amaute’ adingin Topa mai Shiloh-ah aai saan sak hi; tua ciangin Joshua in amau’ tanh ding ciat Israelte tungah leitang pia hi.
  </para>
  <para style="p">
    <verse number="11" style="v"/>A behbeh tawh kizui-in Benjamin minamte’ ading aisaan hun hong tunga amau’ tungah a kipia gam in Judah minam leh Josef minamte kikalah hong kia hi.
  </para>
  <para style="p">
    <verse number="12" style="v"/>Leilu lamah amau’ gamgi in Jordan panin kipan hi; tua ciangin Jerikho leilu lam liangko-ah paito-in, tua panin mualtung gam nawkin nitumna lamah pai hi; tua ciangin Beth-aven gam lakah tawp hi.
  </para>
  <para style="p">
    <verse number="13" style="v"/>Tua lai panin gamgi in Luz lam manawhin leitaw lam nawtin Luz (Beth-el a kici) liangko-ah pai hi, tua ciangin Bethhoron Nuainung leitaw lam-a om mualtunga Ataroth-addar khua-ah paisuk hi.
  </para>
  <para style="p">
    <verse number="14" style="v"/>Tua ciangin gamgi mun dang manawhin pai a, Bethhoron galkhat, leitaw lam-a om mual panin nitumna lam pang leitaw lamah kihei a, Judah minamte’ aa ahi Kiriathbaal (Kiriath-jearim a cihna) ah tawp hi. Hih in a nitumna lam pang piangsak hi.
  </para>
  <para style="p">
    <verse number="15" style="v"/>Tua ciangin Kiriath-jearim mong panin leitaw lam pang kipan hi; tua lai panin Efron lam, Neftoah Tuite-ah gamgi pai hi;
  </para>
  <para style="p">
    <verse number="16" style="v"/>tua ciangin Refaim kuam leilu lam monga a om, Hinnom’ tapa’ kuam a kimuhna mual a gamgi-ah pai hi; tua ciangin Jebus mite gam liangko leitaw lam, Hinnom Kuam-ah paisukin, Enrogel-ah paisuk suak hi;
  </para>
  <para style="p">
    <verse number="17" style="v"/>tua ciangin leilu lam manawhin kawi-in, Enshemesh-ah paisuak a, tua lai panin Adummim kahtohna galkhat, Geliloth-ah pai hi; tua ciangin Reuben’ tapa Bohan’ Suangpi-ah paisuk hi,
  </para>
  <para style="p">
    <verse number="18" style="v"/>tua ciangin Beth-arabah gam liangko leilu lamah paisuakin Arabah-ah paisuk hi;
  </para>
  <para style="p">
    <verse number="19" style="v"/>tua ciangin Bethhoglah gam liangko leilu lamah gamgi paisuak hi; tua ciangin Jordan mong leitaw lam, Ci Tuipi dawk leilu lamah gamgi tawp hi; hih in leitaw lam gamgi ahi hi.
  </para>
  <para style="p">
    <verse number="20" style="v"/>Jordan in nisuahna lam pang a gamgi piangsak hi. Hih in a beh zui-in a kimkotah a gamgi a gamgi-in Benjamin minam’ luah ahi hi.
  </para>
  <para style="p">
    <verse number="21" style="v"/>Tu-in amau’ beh tawh kizui-in Benjamin minamte’ khuapite in Jerikho, Bethhogal, Emekkeziz,
  </para>
  <para style="p">
    <verse number="22" style="v"/>Beth-arabah, Zemaraim, Beth-el,
  </para>
  <para style="p">
    <verse number="23" style="v"/>Avvim, Parah, Ofrah,
  </para>
  <para style="p">
    <verse number="24" style="v"/>Khefarammoni, Ofni, Geba—khuapi sawm-le-nih, a khua neute tawh ahi hi:
  </para>
  <para style="p">
    <verse number="25" style="v"/>Gibeon, Ramah, Be-eroth,
  </para>
  <para style="p">
    <verse number="26" style="v"/>Mizpeh, Khefirah, Mozah,
  </para>
  <para style="p">
    <verse number="27" style="v"/>Rekem, Irpe-el, Taralah,
  </para>
  <para style="p">
    <verse number="28" style="v"/>Zela, Haelef, Jebus (Jerusalem a cihna), Gibeah, leh Kiriath-jearim—khuapi sawm-le-li, a khua neute tawh ahi hi. Hih in a beh tawh kizui-in Benjamin minam’ luah ahi hi.
  </para>
  <chapter number="19" style="c"/>
  <para style="p">
    <verse number="1" style="v"/>Aisaan nihna Simeon ading, a beh zui-in Simeon minam ading hong tung hi; amau’ gamh in Judah minamte’ gamh sungah om hi.
  </para>
  <para style="p">
    <verse number="2" style="v"/>Ama ngah gamh dingte in Be-ersheba, Sheba, Moladah,
  </para>
  <para style="p">
    <verse number="3" style="v"/>Hazarshual, Balah, Ezem,
  </para>
  <para style="p">
    <verse number="4" style="v"/>Eltolad, Bethul, Hormah,
  </para>
  <para style="p">
    <verse number="5" style="v"/>Ziklag, Bethmarka-both, Hazarsusah,
  </para>
  <para style="p">
    <verse number="6" style="v"/>Bethlebaoth, leh Sharuhen—khuapi sawm-le-thum, a khua neute tawh ahi hi;
  </para>
  <para style="p">
    <verse number="7" style="v"/>Ain, Rimmon, Ether, leh Ashan—khuapi li, a khua neute tawh ahi hi;
  </para>
  <para style="p">
    <verse number="8" style="v"/>Negeb gam Ramah-a om Baalathbe-er ciang dong hih khuapite’ kim-a om khua neute khempeuh tawh ahi hi. Hih in a beh tawh kizui-in Simeon minam’ luah ahi hi.
  </para>
  <para style="p">
    <verse number="9" style="v"/>Simeon minam’ luah in Judah minam’ gamsung khenkhat hong suak hi; bang hang hiam cih leh Judah minam’ ngah in amau' adingin lian lua a, amau’ luah sung panin Simeon minam in gamh ngah uh hi.
  </para>
  <para style="p">
    <verse number="10" style="v"/>A beh tawh kizui-in Zebulun adingin aisaan thumna hong tung hi. Amau’ luah gam in Sarid ciang dong ban hi;
  </para>
  <para style="p">
    <verse number="11" style="v"/>tua ciangin a gamgi nitumna lamah paito-in Mareal-ah paisuak a, Dabbesheth va su a, tua ciangin Jokneam nisuahna lam-a om lui ban hi;
  </para>
  <para style="p">
    <verse number="12" style="v"/>Sarid panin nisuahna lam mundang ni a suahna lamah pai-in Khisloth-tabor gamgi-ah tung hi;
  </para>
  <para style="p">
    <verse number="13" style="v"/>tua panin Daberath-ah pai-in, tua ciangin Jafia ciang pai hi; tua lai panin nisuahna lam ni a suahna lam Gathhefer, Ethkazin lamah paisuak a, tua ciangin Rimmon-ah pai lai-in Neah lamah kawi hi;
  </para>
  <para style="p">
    <verse number="14" style="v"/>tua ciangin leilu lam pan, Hannathon lamah gamgi kihei a, Iftahel kuam-ah tawp hi;
  </para>
  <para style="p">
    <verse number="15" style="v"/>tua banah Kattath, Nahalal, Shimron, Idalah, leh Bethlehem—khuapi sawm-le-nih, a khua neute tawh ahi hi.
  </para>
  <para style="p">
    <verse number="16" style="v"/>Hih in a beh tawh kizui-in Zebulun minam’ luah ahi hi—hih khuapite a khua neute tawh ahi hi.
  </para>
  <para style="p">
    <verse number="17" style="v"/>A beh tawh kizui-in Issakhar minam adingin aisaan lina Issakhar adingin hong tung hi.
  </para>
  <para style="p">
    <verse number="18" style="v"/>A gam in Jezre-el, Khesulloth, Shunem,
  </para>
  <para style="p">
    <verse number="19" style="v"/>Hafaraim, Shion, Anaharath,
  </para>
  <para style="p">
    <verse number="20" style="v"/>Rabbith, Kishion, Ebes,
  </para>
  <para style="p">
    <verse number="21" style="v"/>Remeth, En-gannim, Enhaddah, Bethpazzez huam hi;
  </para>
  <para style="p">
    <verse number="22" style="v"/>a gamgi in zong Tabor, Shahazumah, leh Bethshemesh ban a, a gamgi in Jordan-ah tawp hi—khuapi sawm-le-guk, a khua neute tawh ahi hi.
  </para>
  <para style="p">
    <verse number="23" style="v"/>Hih in a beh tawh kizui-in Issakhar minam’ luah ahi hi—a khuapite a khua neute tawh ahi hi.
  </para>
  <para style="p">
    <verse number="24" style="v"/>A beh tawh kizui-in Asher minam’ adingin aisaan ngana hong tung hi.
  </para>
  <para style="p">
    <verse number="25" style="v"/>A gam in Helkath, Hali, Beten, Akshaf,
  </para>
  <para style="p">
    <verse number="26" style="v"/>Allammelek, Amad, leh Mishal huam hi; nitumna lamah Karmel leh Shihorlibnath ban a,
  </para>
  <para style="p">
    <verse number="27" style="v"/>tua ciangin nisuahna lamah kihei-in Bethdagon-ah pai a, leilu lam Beth-emek leh Ne-i-el lamah Zebulun leh Iftahel kuam ban hi; tua ciangin leilu lam Kabul,
  </para>
  <para style="p">
    <verse number="28" style="v"/>Ebron, Rehob, Hammon, Kanah, a Lian Sidon ciang dong paito lai hi;
  </para>
  <para style="p">
    <verse number="29" style="v"/>tua ciangin Ramah-ah gamgi kihei a, kulh a nei Tai-ar khuapi tung hi; tua ciangin Hosah-ah gamgi kihei a, tuipi-ah tawp hi; Mahalab, Akzib,
  </para>
  <para style="p">
    <verse number="30" style="v"/>Ummah, Afek, leh Rehob—khuapi sawmnih-leh-nih, a khua neute tawh ahi hi.
  </para>
  <para style="p">
    <verse number="31" style="v"/>Hih in a beh tawh kizui-in Asher minam' luah ahi hi—hih khuapite a khua neute tawh ahi hi.
  </para>
  <para style="p">
    <verse number="32" style="v"/>A beh tawh kizui-in Naftali minam’ adingin aisaan gukna Naftali minamte adingin hong tung hi.
  </para>
  <para style="p">
    <verse number="33" style="v"/>A gamgi in Helef, Za-anannim-a om tawsaw, leh Adaminekeb, leh Jabne-el panin Lakkum ciang dong pai hi; tua ciangin Jordan-ah tawp hi;
  </para>
  <para style="p">
    <verse number="34" style="v"/>tua ciangin nitumna lam Aznothtabor-ah gamgi kihei a, tua lai panin Hukkok-ah pai-in, leitaw lamah Zebulun ban a, nitumna lamah Asher banin, nisuahna lam panin Jordan ban hi.
  </para>
  <para style="p">
    <verse number="35" style="v"/>Kulh a nei khuapite in Ziddim, Zer, Hamnath, Rakkath, Khinnereth,
  </para>
  <para style="p">
    <verse number="36" style="v"/>Adamah, Ramah, Hazor,
  </para>
  <para style="p">
    <verse number="37" style="v"/>Kedesh, Edrei, Enhazor,
  </para>
  <para style="p">
    <verse number="38" style="v"/>Iron, Migdalel, Horem, Beth-anath, leh Bethshemesh—khuapi sawm-le-kua, a khua neute tawh ahi hi.
  </para>
  <para style="p">
    <verse number="39" style="v"/>Hih in a beh tawh kizui-in Naftali minam’ luah ahi hi—khuapite a khua neute tawh ahi hi.
  </para>
  <para style="p">
    <verse number="40" style="v"/>A beh tawh kizui-in Dan minam adingin aisaan sagihna hong tung hi.
  </para>
  <para style="p">
    <verse number="41" style="v"/>A luah gamte in Zorah, Eshtaol, Irshemesh,
  </para>
  <para style="p">
    <verse number="42" style="v"/>Sha-alabbin, Aiialon, Ithlah,
  </para>
  <para style="p">
    <verse number="43" style="v"/>Elon, Timnah, Ekron,
  </para>
  <para style="p">
    <verse number="44" style="v"/>Eltekeh, Gibbethon, Baalath,
  </para>
  <para style="p">
    <verse number="45" style="v"/>Jehud, Beneberak, Gathrimmon,
  </para>
  <para style="p">
    <verse number="46" style="v"/>leh Joppa galkhat-a om Mejarkon leh Rakkon a gamte tawh huam hi.
  </para>
  <para style="p">
    <verse number="47" style="v"/>Dan mite in amau’ gam a taan ciangun Dan mite kuan to-in Leshem sim uh a, amaute in manin namsau tawh a thah khit uh ciangin tua gam luahin a sungah teeng uh a, amau’ pupi’ min tamin Leshem pen Dan ci-in phuak uh hi.
  </para>
  <para style="p">
    <verse number="48" style="v"/>Hih in a beh tawh kizui-in Dan minam’ luah ahi hi—hih khuapite a khua neute tawh ahi hi.
  </para>
  <para style="p">
    <verse number="49" style="v"/>Israel mite in gamh-in tua leitangte a hawm khit uh ciangin amaute lakah Nun tapa Joshua tungah gamh pia uh hi.
  </para>
  <para style="p">
    <verse number="50" style="v"/>Topa’ thupiakna tawh ama nget khuapi, Efraim mualtung gam-a om Timnathserah pia uh hi; amah in tua khuapi lam kikin a sungah teeng hi.
  </para>
  <para style="p">
    <verse number="51" style="v"/>Hihte in siampi Eleazar leh Nun tapa Joshua leh Israel minam beh lutangte in kikhopna buk kong, Topa mai Shiloh-ah aisaanna tawh a hawm khiat uh luahnate ahi hi. Tua bangin amaute in leitang hawmna zo uh hi.
  </para>
  <chapter number="20" style="c"/>
  <para style="p">
    <verse number="1" style="v"/>Tua ciangin Topa in Joshua kiangah,
  </para>
  <para style="p">
    <verse number="2-3" style="v"/>“Israel mite tungah hih bangin gen in, ‘Sawm lopi-in ahi a, theih lohna hangin ahi zongin mi khat a that kha-pa a tai theih nadingin Moses tung tawnin nang tungah kong gen bukna khuapite tel in: phulapa kiang panin note adingin tuate in bukna hi ding hi.
  </para>
  <para style="p">
    <verse number="4" style="v"/>Hih khuapite khat peuhpeuhah amah tai-in khuapi kongpi tumna-ah ding ding a, tua khuapi upate kiangah a thu gentel ding hi; tua ciangin amaute in khuapi sungah amah paipihin amah mun khat pia ding a, amaute tawh amah om ding hi.
  </para>
  <para style="p">
    <verse number="5" style="v"/>Tua ciangin phulapa in amah a delh leh, tuapa tungah mi thatpa pia lo ding uh hi; bang hang hiam cih leh amah in theih lohna hangin a vengpa thatin, a beisa hun sungah ama tungah galneihna bangmah nei lo hi.
  </para>
  <para style="p">
    <verse number="6" style="v"/>Thukhenna thuak dingin mihonte mai-ah a din’ mateng, tua hun lai takin siampi lianpa a sih hun mateng, tua khuapi sungah amah om ding hi; tua khit ciangin a thatpa ama khua ama inn hong tai khiatna khua-ah paikik thei ding hi,’ ci-in gen in,” a ci hi.
  </para>
  <para style="p">
    <verse number="7" style="v"/>Tua ahih ciangin amaute in Naftali mualtung gam sunga om Galile gam sung panin Kedesh khua, Efraim mualtung gam sungah Shekhem khua, leh Judah mualtung gam sungah Kiriatharba (Hebron a cihna) khuate tuam koih uh hi.
  </para>
  <para style="p">
    <verse number="8" style="v"/>Jerikho nisuahna Jordan galkhatah Reuben minam sung panin mualtung zang gam lak-a om Bezer khua, Gad minam sung panin Gilead gam sunga om Ramoth khua, leh Manasseh minam sung panin Bashan gam sunga Golan khuate seh uh hi.
  </para>
  <para style="p">
    <verse number="9" style="v"/>Hihte in Israel mi khempeuh leh amaute lakah a peem khualmi adingin, sawm lopi-in mi khat a that kha-pa in mihonte mai-ah a din’ ma-in phulapa khutah a sih loh nadingin a tai theih nadinga a kiseh khuapite ahi hi.
  </para>
  <chapter number="21" style="c"/>
  <para style="p">
    <verse number="1" style="v"/>Tua ciangin siampi Eleazar leh Nun tapa Joshua leh Israel minam beh lutangte kiangah Levi beh lutangte hong pai uh hi;
  </para>
  <para style="p">
    <verse number="2" style="v"/>amaute in Kanaan gamsung Shiloh munah, “Teen’ nadingin khuapi leh ka ganhingte uh adingin a lononate tawh kote hong kipiak ding Moses tung tawnin Topa in thu pia zo hi,” amaute kiangah ci uh hi.
  </para>
  <para style="p">
    <verse number="3" style="v"/>Tua ahih ciangin Topa’ thupiakna tawh Israel mite in amau’ luah nang panin Levi mite tungah anuai-a khuapite leh lonona gamte pia uh hi.
  </para>
  <para style="p">
    <verse number="4" style="v"/>Kohath behte adingin aisaan hong tung hi. Tua ahih ciangin siampi Aaron’ suan-le-khak ahi Levi mite in Judah, Simeon, leh Benjamin minamte tung panin aisaanna tawh khuapi sawm-le-thum ngah uh hi.
  </para>
  <para style="p">
    <verse number="5" style="v"/>Tua ciangin a om lai Kohath mite in Efraim minam Dan minam leh Manasseh minam a langte tung panin aisanna tawh khuapi sawm ngah uh hi.
  </para>
  <para style="p">
    <verse number="6" style="v"/>Gershon mite in Issakhar minam, Asher minamte, Naftali minamte, leh Bashan gam sunga om Manasseh minam a langte tung panin aisaanna tawh khuapi sawm-le-thum ngah uh hi.
  </para>
  <para style="p">
    <verse number="7" style="v"/>Merari mite in a beh uh tawh kizui-in Reuben minam, Gad minam, leh Zebulun minamte tung panin khuapi sawm-le-nih ngah uh hi.
  </para>
  <para style="p">
    <verse number="8" style="v"/>Topa in Moses tung tawnin a thupiak bangin hih khuapite leh a lonona gamte Israel mite in aisaanna tawh Levi mite tungah pia uh hi.
  </para>
  <para style="p">
    <verse number="9" style="v"/>Judah minam leh Simeon minam sung panin amaute in anuai-a min kigen khuapite pia uh a,
  </para>
  <para style="p">
    <verse number="10" style="v"/>Levi mite ahi Kohath beh sung panin Aaron’ suan-le-khakte tungah tung hi; amaute tungah a aii kia masa ahih man hi.
  </para>
  <para style="p">
    <verse number="11" style="v"/>Amaute in Judah mualtung gam Kiriath-arba, Arba pen Anak’ pa (Hebron a cihna), a kiim-a lonona gam tawh amau tungah pia uh hi.
  </para>
  <para style="p">
    <verse number="12" style="v"/>Ahih hangin tua khuapi’ lote leh a khua neute pen Jefunneh’ tapa Kaleb tungah a neih dingin kipia khin hi.
  </para>
  <para style="p">
    <verse number="13" style="v"/>Amaute in siampi Aaron’ suan-le-khakte tungah mithatte’ bukna khuapi Hebron a lonona gamte tawh, Libnah a lonona gamte tawh,
  </para>
  <para style="p">
    <verse number="14" style="v"/>Jattir a lonona gamte tawh, Eshtemoa a lonona gamte tawh,
  </para>
  <para style="p">
    <verse number="15" style="v"/>Holon a lonona gamte tawh, Debir a lonona gamte tawh,
  </para>
  <para style="p">
    <verse number="16" style="v"/>Ain a lonona gamte tawh, Juttah a lonona gamte tawh, Bethshemesh a lonona gamte tawh hih minam nihte sung panin khuapi kua pia uh hi;
  </para>
  <para style="p">
    <verse number="17" style="v"/>tua ciangin Benjamin minam panin Gibeon a lonona gamte tawh, Geba a lonona gamte tawh,
  </para>
  <para style="p">
    <verse number="18" style="v"/>Anathoth a lonona gamte tawh, leh Almon a lonona gamte tawh—khuapi li pia uh hi.
  </para>
  <para style="p">
    <verse number="19" style="v"/>Siampi Aaron’ suan-le-khakte’ khuapite a vekpi-in khuapi sawm-le-thum, a lonona gamte tawh ahi hi.
  </para>
  <para style="p">
    <verse number="20" style="v"/>Levi mite sung pan Kohath beh ahi a om lai Kohath mite tungah a kipia khuapite pen Efraim minamte’ aa sung pan ahi hi.
  </para>
  <para style="p">
    <verse number="21" style="v"/>Efraim mualtung gam-a om mithatte’ ading khuapi Shekhem a lonona gamte tawh, Gezer a lonona gamte tawh,
  </para>
  <para style="p">
    <verse number="22" style="v"/>Kibzaim a lonona gamte tawh, Bethhoron a lonona gamte tawh—khuapi li amaute tungah kipia hi;
  </para>
  <para style="p">
    <verse number="23" style="v"/>tua ciangin Dan minam sung panin Elteke a lonona gamte tawh, Gibbethon a lonona gamte tawh,
  </para>
  <para style="p">
    <verse number="24" style="v"/>Aijalon a lonona gamte tawh, Gathrimmon a lonona gamte tawh—khuapi li kipia hi;
  </para>
  <para style="p">
    <verse number="25" style="v"/>tua ciangin Manasseh minam a langte sung panin Ta-anak a lonona gamte tawh, Gathrimmon a lonona gamte tawh—khuapi nih kipia hi.
  </para>
  <para style="p">
    <verse number="26" style="v"/>Kohath mi a om lai behte’ khuapite a vekpi-in a lonona gamte tawh khuapi sawm ahi hi.
  </para>
  <para style="p">
    <verse number="27" style="v"/>Tua ciangin Levi beh sunga om Gershon mite tungah, Manasseh minam a langte aa sung panin Bashan gam sunga om mithatte’ adingin bukna khuapi Golan a lonona gamte tawh, leh Be-eshterah a lonona gamte tawh—khuapi nih kipia hi;
  </para>
  <para style="p">
    <verse number="28" style="v"/>tua ciangin Issakhar minam panin Kishion a lonona gamte tawh Daberath a lonona gamte tawh,
  </para>
  <para style="p">
    <verse number="29" style="v"/>Jarmuth a lonona gamte tawh, Engannim a lonona gamte tawh—khuapi li kipia hi;
  </para>
  <para style="p">
    <verse number="30" style="v"/>tua ciangin Asher minam sung panin Mishal a lonona gamte tawh, Abdon a lonona gamte tawh,
  </para>
  <para style="p">
    <verse number="31" style="v"/>Helkath a lonona gamte tawh, leh Rehob a lonona gamte tawh—khuapi li kipia hi;
  </para>
  <para style="p">
    <verse number="32" style="v"/>tua ciangin Naftali minam sung panin Galile gam sunga om mithatte’ adingin bukna khuapi Kedesh a lonona gamte tawh, Hammothdor a lonona gamte tawh, leh Kartan a lonona gamte tawh—khuapi thum kipia hi.
  </para>
  <para style="p">
    <verse number="33" style="v"/>Gershon mite beh tuamtuamte’ khuapite a vekpi-in a lonona gamte tawh khuapi sawm-le-thum ahi hi.
  </para>
  <para style="p">
    <verse number="34" style="v"/>Tua ciangin Levi mi a om lai Merari behte tungah, Zebulun minam sung panin Jokneam a lonona gamte tawh, Kartah a lonona gamte tawh,
  </para>
  <para style="p">
    <verse number="35" style="v"/>Dimnah a lonona gamte tawh, Nahalal a lonona gamte tawh—khuapi li kipia hi;
  </para>
  <para style="p">
    <verse number="36" style="v"/>tua ciangin Reuben minam sung panin Bezer a lonona gamte tawh, Jahaz a lonona gamte tawh,
  </para>
  <para style="p">
    <verse number="37" style="v"/>Kedemoth a lonona gamte tawh, leh Mefa-ath a lonona gamte tawh—khuapi li kipia hi;
  </para>
  <para style="p">
    <verse number="38" style="v"/>tua ciangin Gad minam sung panin Gilead gam sunga om mithatte’ ading bukna khuapi Ramoth a lonona gamte tawh, Mahanaim a lonona gamte tawh,
  </para>
  <para style="p">
    <verse number="39" style="v"/>Heshbon a lonona gamte tawh, Jazer a lonona gamte tawh—a vekpi-in khuapi li kipia hi.
  </para>
  <para style="p">
    <verse number="40" style="v"/>Levi beh a om lai ahi Merari beh tuamtuamte’ ading khuapi a kipiate a vekpi-in sawm-le-nih ahi hi.
  </para>
  <para style="p">
    <verse number="41" style="v"/>Israel mite’ neihsa lakah Levi mite’ khuapi a vekpi-in a lonona gamte tawh khuapi sawm-le-giat ahi hi.
  </para>
  <para style="p">
    <verse number="42" style="v"/>Hih khuapite in a kiim ciatah lonona gam nei hi; hih khuapi khempeuh tua bang ahi hi.
  </para>
  <para style="p">
    <verse number="43" style="v"/>Tua bangin Topa in amau’ pate tungah piak dingin a kiciam leitang khempeuh Israel tungah pia hi; amaute in a ngah khit uh ciangin tua lai-ah teeng uh hi.
  </para>
  <para style="p">
    <verse number="44" style="v"/>Tua ciangin a pu a pate uh tungah a ciamsa bangin Topa in amaute tungah na khempeuhah tawlngakna pia hi; Topa in a galte khempeuh uh amau khut sungah pia ahih manin a galte uh khatbeek in zong amaute nang zo lo hi.
  </para>
  <para style="p">
    <verse number="45" style="v"/>Topa in Israel mite tungah a ciamsa thuhoih khempeuh khat zong a mawkna om lo hi; a vekpi-in tung kim hi.
  </para>
  <chapter number="22" style="c"/>
  <para style="p">
    <verse number="1" style="v"/>Tua ciangin Joshua in Reuben mite, leh Gad mite, leh Manasseh minam a langte simin,
  </para>
  <para style="p">
    <verse number="2" style="v"/>amaute kiangah, “Topa’ nasem Moses in note hong thupiak khempeuh zui-in, keimah in note kong thupiakna khempeuhah ka thu na mang khin uh hi;
  </para>
  <para style="p">
    <verse number="3" style="v"/>tu ni dong hih hun saupi sung na sanggamte uh na nusia kei uh a, Topa na Pasian uh hong sawlna lim takin zuih ding na ngaihsun uh hi.
  </para>
  <para style="p">
    <verse number="4" style="v"/>Tu-in Topa na Pasian un amaute tungah a ciamsa bangin na sanggamte tungah tawlngakna pia hi; tua ahih ciangin Topa’ nasem Moses in note hong piak Jordan galkhat, note’ neihsa a omna leitang na inn uh ah note kihei-in pai un.
  </para>
  <para style="p">
    <verse number="5" style="v"/>Topa’ nasem Moses in note hong piak thupiakna leh thukham ahi, Topa na Pasian uh it ding, ama lampi khempeuh zuih ding, ama thupiakte zuih ding, amah belh ding, leh na lungsim khempeuh uh leh na nuntakna khempeuh uh tawh ama na nasep ding uh lim takin ngaihsun un,” a ci hi.
  </para>
  <para style="p">
    <verse number="6" style="v"/>Tua ahih ciangin Joshua in amaute thupha pia-in ciahsak hi; amaute a inn uh ah ciah uh hi.
  </para>
  <para style="p">
    <verse number="7" style="v"/>Tu-in Manasseh minam a langte tungah Moses in Bashan gam sungah neihsa pia khin hi; ahih hangin Joshua in a langte tungah Jordan nitumna lam a sanggamte kiang uh ah neihsa pia hi. Joshua in amaute a inn uh ah sawlin thupha a piak ciangin,
  </para>
  <para style="p">
    <verse number="8" style="v"/>amaute tungah, “Na inn uh-ah hauhna lianpi, ganhing tampi tak, ngun, kham, sumngo, sik, leh puan tampi tawh ciahkik un; na galte uh van nasuhte uh na sanggamte uh tawh hawm un,” a ci hi.
  </para>
  <para style="p">
    <verse number="9" style="v"/>Tua ahih ciangin Reuben mite leh Gad mite leh Manasseh minam a langte, Moses tung tawnin Topa’ thupiakna tawh a neih uh amau leitang ahi Gilead gamah pai dingin Kanaan gam sunga om Shiloh mun-ah Israel mite tawh kikhenin a inn uh ah ciah uh hi.
  </para>
  <para style="p">
    <verse number="10" style="v"/>Kanaan gam sunga om Jordan gam kiim teng a tun’ uh ciangin Reuben mite leh Gad mite leh Manasseh minam a langte in tua lai Jordan gun kiangah a lian mahmah biakna tau khat lam uh hi.
  </para>
  <para style="p">
    <verse number="11" style="v"/>Tua ciangin Israel mite in, “En un, Israel mite’ aa lam pang a, om Jordan kiim gam, Kanaan gamnawl-ah Reuben mite leh Gad mite leh Manasseh minam a langte in biakna tau khat lam uh hi,” a kicihna za uh hi.
  </para>
  <para style="p">
    <verse number="12" style="v"/>Israel mite in tua thu a zak uh ciangin amaute do dingin Israel mihon buppi khempeuh Shiloh mun-ah kikhawm uh hi.
  </para>
  <para style="p">
    <verse number="13" style="v"/>Tua ciangin Israel mite in Gilead gam-a om Reuben mite leh Gad mite leh Manasseh minam a langte kiangah siampi Eleazar tapa Finehas,
  </para>
  <para style="p">
    <verse number="14" style="v"/>leh amah tawh ukpi sawm, Israel minam innkuan panin khat ciat, tua mite Israel behte lakah innkuan lutang ahi-te sawl uh hi.
  </para>
  <para style="p">
    <verse number="15" style="v"/>Tua ciangin Gilead gam sunga om Reuben mite, Gad mite leh Manasseh minam a langte kiangah amaute pai uh a, amaute kiangah,
  </para>
  <para style="p">
    <verse number="16" style="v"/>“Topa’ mihon buppi in, ‘Topa lehdona-in tu ni-in note adingin biakna tau khat lamna tawh Topa zuihna panin tu ni-in kihei-in Israel Pasian tungah na gamtatnasa uh ahi hih khemna in bang ahi hiam?
  </para>
  <para style="p">
    <verse number="17-18" style="v"/>Topa’ mihonte tungah gimna khat a hong tungsak ahi, eite i kisian’suah nai beek lohna ahi, Peor-a i khialhna hawmthawhin, tu ni-in Topa zuihna panin kihei khia ding na hi uh hiam? Note in tu ni-in Topa na lehdo uh leh zing ciangin Israel mihon buppi tungah amah heh ding hi.
  </para>
  <para style="p">
    <verse number="19" style="v"/>Ahih hangin tu-in note’ lakna leitang uh nin ahih leh Topa’ biakbuk a din’na mun Topa’ leitangah hong pai un la, kote lakah luah hong nei un; Topa lehdo kei un la, Topa i Pasian’ biakna tau simloh note’ ading biakna tau na lamna uh tawh kote a lehdo hong suaksak kei un.
  </para>
  <para style="p">
    <verse number="20" style="v"/>Zerah’ tapa Akhan in a ki-ap nate-ah khialin Israel mihon khempeuh tungah hehna hong tung hilo ahi hiam? Ama mawhna hangin amah bek si lo hi,’ ci uh hi,” ci-in a gen uh hi.
  </para>
  <para style="p">
    <verse number="21" style="v"/>Tua ciangin Reuben mite, Gad mite, leh Manasseh minam a langte in Israel beh lutangte dawngin,
  </para>
  <para style="p">
    <verse number="22-23" style="v"/>“A Vanglian Pa, Pasian, Topa! A Vanglian Pa, Pasian, Topa! Amah in thei hi, Israel mahmah in zong thei ta hen! Lehdona ahi a, Topa tungah thuman lohna ahi zongin a hih a, Topa zuihna panin pial dingin biakna tau lam ka hih uh leh, tu ni-in kote hong zah kei hen; tua ahih kei leh zong, tua tungah meihal biakna ahi a, an tawh biakna ahi a, thunuam-a biakna ahi zongin piak nadingin a lam ka hih uh leh Topa mahmah in hong thuk ta hen.
  </para>
  <para style="p">
    <verse number="24" style="v"/>Tua bang hi het lo hi, hong tung ding hunte-ah na tate un kote’ tate tungah, ‘Israel Pasian, Topa tawh no bang kisai na hi uh hiam?
  </para>
  <para style="p">
    <verse number="25" style="v"/>Bang hang hiam cih leh no Reuben mite leh Gad mite leh ko’ kikalah gamgi-in Topa in Jordan bawl khin zo hi; Topa sungah no’ tanh bangmah om lo hi,’ a cih khak ding uh launa tawh ka bawl uh ahi hi. Tua ahih ciangin ka tate un Topa a biak ding uh na tate un khaktan kha ding uh hi.
  </para>
  <para style="p">
    <verse number="26-27" style="v"/>Tua ahih ciangin kote in, “Meihal biakna ahi a, biakpiak nading ahi zongin hi loin, ama omna-ah ka meihal biakna uh leh ka biak piaknate uh leh thu-nuam-a ka piaknate uh tawh Topa’ na ka sepna uh kote leh note kikal leh ko’ khit ciangin suan-le-khakte kikalah teci dingin bawl ni; tua bang hi kei leh hong tung ding hunte-ah na tate un ko’ tate tungah, “Topa sungah no’ tanh bangmah om lo hi,” ci kha ding uh hi,’ ka ci uh hi.
  </para>
  <para style="p">
    <verse number="28" style="v"/>Tua ahih ciangin hong tung ding hunte-ah kote tung ahi a, kote’ suan-le-khakte tungah ahi zongin hih bangin hong kicih leh, ‘Meihal biak nading ahi a, biakpiak nading ahi zongin hi loin note leh kote kikalah teci dingin ka pu ka pate un a bawl Topa’ biakna tau lim en un,’ i ci ding hi, ci-in ka ngaihsun uh hi.
  </para>
  <para style="p">
    <verse number="29" style="v"/>Ama biakbuk mai-a om Topa ka Pasian uh biakna tau longal, meihal biakna ahi a, an tawh biakna ahi a, biakpiak nading ahi zongin lamna tawh kote in Topa lehdo-in Topa zuihna panin a pial ka hi het kei uh hi,” a ci uh hi.
  </para>
  <para style="p">
    <verse number="30" style="v"/>Siampi Finehas leh amah tawh a om mihon ukpite, Israel beh lutangte in Reuben mite leh Gad mite leh Manasseh mite’ thugenna kammal a zak uh ciangin tua thugennate in amaute lungkim sak mahmah hi.
  </para>
  <para style="p">
    <verse number="31" style="v"/>Tua ciangin siampi Eleazar’ tapa Finehas in Reuben mite leh Gad mite leh Manasseh mite tungah, “Topa tungah note zuautat nai lo na hih manun eite lakah Topa om hi, ci-in tu ni-in i thei hi; tu-in note in Topa’ daantah nading panin Israel mite na honkhia uh hi,” a ci hi.
  </para>
  <para style="p">
    <verse number="32" style="v"/>Tua ciangin siampi Eleazar, tapa Finehas leh ukpite, Gilead gam-a om Reuben mite leh Gad mite kiang panin Israel mite omna Kanaan gamah ciahkik uh a, amaute tungah thu puak kik uh hi.
  </para>
  <para style="p">
    <verse number="33" style="v"/>Tua thu in Israel mite lungkim sak hi; Israel mite in Pasian phat uh a, Reuben mite leh Gad mite a teen'na leitang susia-in amaute gal-in do ding gen nawn lo uh hi.
  </para>
  <para style="p">
    <verse number="34" style="v"/>Reuben mite leh Gad mite in a biakna tau pen Teci phuak uh hi; “Bang hang hiam cih leh Topa in Pasian ahihna thu eite kikalah teci ahi hi,” amaute in ci uh hi.
  </para>
  <chapter number="23" style="c"/>
  <para style="p">
    <verse number="1" style="v"/>Topa in amau’ kim-a om gal khempeuh panin Israel mite tawlngakna a piak khit a sawtpi ciangin Joshua teekin a kum tampi pha hi.
  </para>
  <para style="p">
    <verse number="2" style="v"/>Joshua in Israel khempeuh, a upate leh a lutangte, a thukhente leh a uliante uh samin, amaute kiangah, “Tu-in kei teekin ka kum tampi pha ta hi;
  </para>
  <para style="p">
    <verse number="3" style="v"/>note’ hangin Topa na Pasian un hih minamte khempeuh tungah a bawlnate na mu khin uh hi; bang hang hiam cih leh note’ adingin hong dosakpa in Topa na Pasian uh ahi hi.
  </para>
  <para style="p">
    <verse number="4" style="v"/>En un, Jordan panin nitumna lam-a Tuipi Lian dong, a om lai minamte pen ka phiat khiatsa minamte tawh na minamte uh gamh dingin note tungah kong pia khin hi.
  </para>
  <para style="p">
    <verse number="5" style="v"/>Topa na Pasian un note mai-ah amaute lehnawt ding a, note’ muhna panin hawlkhia ding hi; Topa na Pasian un note tungah hong ciam bangin amau’ gam na luah ding uh hi.
  </para>
  <para style="p">
    <verse number="6-8" style="v"/>Tua ahih ciangin note lakah a om lai hih minamte tawh kihel loin, amau’ pasiante zong gen loin, tuate tawh zong kiciam loin, amau’ na sem loin, amaute mai-ah zong note kun loin, ahih hangin tu ni-a na gamtat bangun Topa na Pasian uh na belh theih nadingun Moses’ thukham laibu sunga kigelhte khempeuh zui-in semin, tua panin tak lamah hita leh vei lamah hita leh pial loin na om nadingun khauh takin om un.
  </para>
  <para style="p">
    <verse number="9" style="v"/>Bang hang hiam cih leh Topa in note mai-ah a lian a tha-hat minamte hawlkhia hi; note ahih leh tu ni dongin mi khat beek in hong nang zo lo hi.
  </para>
  <para style="p">
    <verse number="10" style="v"/>Note tungah hong ciamsa bangin note adingin hong dosakpa in Topa na Pasian uh ahih manin note khat in mi tulkhat na tai keek sak uh hi.
  </para>
  <para style="p">
    <verse number="11" style="v"/>Tua ahih ciangin Topa na Pasian uh na it ding uh hoih takin ngaihsun un.
  </para>
  <para style="p">
    <verse number="12" style="v"/>Bang hang hiam cih leh note nungkikin note lakah a om lai minamte tawh kipawlin amaute tawh kitengin, note in amau’ numeite ten’pihin amaute in note’ numeite a teen’pih leh;
  </para>
  <para style="p">
    <verse number="13" style="v"/>Topa na Pasian un note mai-ah hih minamte hawl khia nawn lo ding hi, ci-in tel takin thei un; Topa na Pasian un note hong piak hih leitang hoih panin na sih khit matengun amaute in note’ adingin thangzak leh tehlop, na pang uh a hong sat, na mit sung uh-a ling hi ding uh hi.
  </para>
  <para style="p">
    <verse number="14" style="v"/>“Tu-in leitung khempeuh ngeina bangin kei a pai ding ka hi ta a, note khempeuh in na lungsim uh leh na nuntakna uh ah, Topa na Pasian un note tawh kisai nahoih hong ciam khempeuh khat zong mawk mai lo ahihna na thei uh hi; a vekpi-in note’ adingin hong tung a, khat zong mawkmai lo hi.
  </para>
  <para style="p">
    <verse number="15-16" style="v"/>Ahih hangin, amah in note hong thupiak ahi Topa na Pasian uh thuciamna palsatin, note in pasian dangte’ na semin tuate na biak uh leh, Topa na Pasian un note tawh kisai-a a ciam nahoih khempeuh a tun’ mah bangin Topa na Pasian un note hong piaksa hih leitang hoih panin amah in note hong suksiat khit matengin Topa in note tungah siatna khempeuh hong tungsak ding hi. Tua ciangin note tungah Topa’ hehna hong so ding a, note tungah a hong piak leitang hoih panin note manlang takin na sia ding uh hi,” a ci hi.
  </para>
  <chapter number="24" style="c"/>
  <para style="p">
    <verse number="1" style="v"/>Tua ciangin Joshua in Israel minam khempeuh Shekhem-ah kaikhawmin a upate, a lutangte, a thukhente, leh Israel uliante sam hi; tua ciangin Pasian mai-ah amau ciat kilaak uh hi.
  </para>
  <para style="p">
    <verse number="2" style="v"/>Tua ciangin Joshua in mite khempeuh tungah, “Israel Pasian, Topa in hih bangin ci hi. ‘Taang lai-in Eufrates galkhatah na pu na pate uh teeng ngei a, tuate lakah Abraham leh Nahor’ pa Terah in khat ahi hi; amaute in pasian dangte’ na sem uh hi.
  </para>
  <para style="p">
    <verse number="3" style="v"/>Tua ciangin Gungal panin na pa uh Abraham la-in Kanaan gam khempeuhah ka paipih a, a suan-le-khakte tampi ka pha sak hi. Ama tungah Isaak ka pia hi;
  </para>
  <para style="p">
    <verse number="4" style="v"/>tua ciangin Isaak tungah Jakob leh Esau ka pia hi. A neih dingin Seir mualtung gam Esau ka pia a, ahih hangin Jakob leh a tate Izipt-ah paisuk uh hi.
  </para>
  <para style="p">
    <verse number="5" style="v"/>Tua ciangin Moses leh Aaron ka sawl a, a gam sunga ka sepnate tawh Izipt ka gimsak hi; tua khit ciangin note kong pai khiatpih hi.
  </para>
  <para style="p">
    <verse number="6" style="v"/>Tua ciangin Izipt panin na pu na pate uh ka pai khiatpih a, tuipi na tung uh hi; Izipt mite in leeng leh sakol tuangte tawh na pu na pate uh San Tuipi-ah delh uh hi.
  </para>
  <para style="p">
    <verse number="7" style="v"/>Topa tungah amaute a kiko uh ciangin, amah in note leh Izipt mite kikal-ah khuamial koih a, amaute tungah tuipi paisakin amaute tuumsak hi; Izipt tungah ka bawlna na mit un mu hi; gamlakah sauveipi na om uh hi.
  </para>
  <para style="p">
    <verse number="8" style="v"/>Tua ciangin Jordan galkhatah a teeng Amor mite’ leitangah note kong paipih hi; amaute in note hong doin, note khut sungah amaute kong pia a, note in amau’ leitang na luah uh a, note mai-ah amaute ka susia hi.
  </para>
  <para style="p">
    <verse number="9" style="v"/>Tua ciangin Moab kumpipa, Zippor’ tapa Balak hong khangin Israel mite hong do hi; amah in mi sawlin note hong samsia dingin Boer’ tapa Balaam samsak hi;
  </para>
  <para style="p">
    <verse number="10" style="v"/>ahih hangin Balaam’ thu ka ngai kei hi; tua ahih ciangin amah in note thupha hong pia hi; tua ahih manin Balak’ khut sung panin note kong honkhia hi.
  </para>
  <para style="p">
    <verse number="11" style="v"/>Tua ahih ciangin Jordan galkhatah pai-in Jerikho na tung uh a, Jerikho mite in note hong do uh hi. Amor mite, Perez mite, Kanaan mite, Hit mite, Girgash mite, Hiv mite, leh Jebus mite in zong hong do uh hi; note khut sungah amaute kong pia hi.
  </para>
  <para style="p">
    <verse number="12" style="v"/>Amor kumpi nihte note mai-ah a hawlkhia tunpite keimah in note mai-ah ka sawl hi; tua in note’ namsau ahi a, note’ thal tawh ahi zongin na dona hang uh hi lo hi.
  </para>
  <para style="p">
    <verse number="13" style="v"/>Note in na seploh uh leitang, na satloh uh khuapite, note tungah kong pia a, tuate sungah na teeng uh hi; na suanloh uh leenggui lo pan a gah leh oliv huan pan a gah na ne uh hi.’
  </para>
  <para style="p">
    <verse number="14" style="v"/>“Tua ahih ciangin tu-in Topa zaktak un la, lungsim tak leh thumanna tawh ama na sem un; na pate un Gungal leh Izipt gam sungah a na a sep uh pasiante koih khia un la, Topa’ na sem un.
  </para>
  <para style="p">
    <verse number="15" style="v"/>Topa’ na nasep nop kei uh leh, Gungal khat-a a na a kisepsak na pu na pate uh pasian ahi a, note’ teen’na gam Amor mite’ pasiante ahi zongin, a na nasep sak ding peuhpeuh uh tu ni-in teel un; ahih hangin kei leh ka innkuanpihte in ahih leh Topa’ na ka sem ding uh hi,” a ci hi.
  </para>
  <para style="p">
    <verse number="16" style="v"/>Tua ciangin mite in dawngin, “A dang pasiante’ na sem dingin Topa nusiat ding ka ngaihsun kei ding uh hi;
  </para>
  <para style="p">
    <verse number="17" style="v"/>bang hang hiam cih leh salsuahna Izipt gam panin eite leh i pu i pate hong pai khiatpih, eite’ muhna-ah tua lim liante a bawl, i paina lampi khempeuh leh i nawk mite khempeuh lakah hong kempa in Topa i Pasian ahi hi;
  </para>
  <para style="p">
    <verse number="18" style="v"/>Topa in eite mai-ah mi khempeuh, tua gam-a teeng Amor mite hawlkhia hi; tua ahih ciangin amah in i Pasian ahih manin kote in zong Topa’ na ka sem ding uh hi,” a ci uh hi.
  </para>
  <para style="p">
    <verse number="19" style="v"/>Ahih hangin Joshua in mite kiangah, “Topa’ na nasem zo kei ding uh hi; bang hang hiam cih leh amah in a siangtho Pasian ahi hi; amah in a aam Pasian ahi hi; note’ thupalsatna ahi a, na khialhna uh ahi zongin hong maisak lo ding hi.
  </para>
  <para style="p">
    <verse number="20" style="v"/>Topa nusia-in gamdang pasiante’ na nasep uh leh, note tungah a hoih hong bawl khit ciangin amah hong kihei-in note tungah siatna hong bawlin note hong beisak ding hi,” a ci hi.
  </para>
  <para style="p">
    <verse number="21" style="v"/>Tua ciangin mite in Joshua kiangah, “Hilo hi; Topa na’ ka sem ding uh hi,” a ci uh hi.
  </para>
  <para style="p">
    <verse number="22" style="v"/>Tua ciangin Joshua in mite kiangah, “Ama na sem dingin Topa na teel khitna uh-ah note adingin note mah in teci na hi uh hi,” a ci hi. Tua ciangin amaute in, “Kote in teci ka hi uh hi,” a ci uh hi.
  </para>
  <para style="p">
    <verse number="23" style="v"/>Amah in, “Tua ahih leh note lakah a om gamdang pasiante koih khia un la, Israel Pasian, Topa’ lamah na lungsim uh nga un,” a ci hi.
  </para>
  <para style="p">
    <verse number="24" style="v"/>Mite in Joshua kiangah, “Topa i Pasian’ na ka sem ding uh a, ama thu ka mang ding uh hi,” a ci uh hi.
  </para>
  <para style="p">
    <verse number="25" style="v"/>Tua ahih ciangin Joshua in Shekhem-ah tua ni-in mite tawh thuciamna bawl a, amaute adingin thukhamte leh biakna ngeina kipte a bawl hi.
  </para>
  <para style="p">
    <verse number="26" style="v"/>Tua ciangin Joshua in Pasian’ thukham laibu sungah hih kammalte gelh hi; amah in suangtum lianpi khat la-in Topa’ biakinn sung tawsaw nuai-ah phut hi.
  </para>
  <para style="p">
    <verse number="27" style="v"/>Tua ciangin Joshua in mite khempeuh kiangah, “En un, hih suangtum in eite’ langkhatah teci hi ding hi; bang hang hiam cih leh Topa in eite tungah hong thugen khempeuh za khin hi; tua ahih ciangin note in na Pasian uh tungah a man loin na gamtat loh nadingun tua suangtum in note langkhatah teci hi ding hi,” a ci hi.
  </para>
  <para style="p">
    <verse number="28" style="v"/>Tua ahih ciangin Joshua in a milip-in amau’ gam ciatah, mite ciahsak hi.
  </para>
  <para style="p">
    <verse number="29" style="v"/>Hih thute khit ciangin Topa’ nasem, Nun’ tapa Joshua si a, a khan’ kum za leh kum sawmkhat pha hi.
  </para>
  <para style="p">
    <verse number="30" style="v"/>Tua ciangin amaute in Ga-ash mual leilu lam, Efraim mualtung gam-a om Timnathserah mun-a ama gamhluah leitangah vui uh hi.
  </para>
  <para style="p">
    <verse number="31" style="v"/>Joshua khang sung leh Joshua sangin sau a nungta zaw upate khempeuh’ khang sungin Israel mite in Topa’ na sem uh a, Israel mite’ adingin Topa in a sepna khempeuh thei uh hi.
  </para>
  <para style="p">
    <verse number="32" style="v"/>Israel mite in Izipt panin a puak uh Josef’ guhte pen Shekhem’ pa Hamor’ tapate tung panin Jakob in dangka zakhat tawh a lei leitang Shekhem-ah kivui hi; tua leitang pen Josef’ suan-le-khakte’ luah a suak hi.
  </para>
  <para style="p">
    <verse number="33" style="v"/>Tua ciangin Aaron’ tapa Eleazar si hi; tua ciangin amaute in Efraim mualtung gam sunga ama tungah a kipia, ama tapa Finehas’ khua Gibeah-ah vui uh hi.
  </para>
</usx>