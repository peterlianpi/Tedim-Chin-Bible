<?xml version="1.0" encoding="utf-8"?>
<usx version="2.0">
  <book code="JHN" style="id">John</book>
  <para style="mt">John</para>
  <chapter number="1" style="c" />
  <para style="p">
    <verse number="1" style="v" />A kipat cilin Thu na om a, tua Thu, Pasian tawh na omkhawm a, tua Thu, Pasian ahi hi.
  </para>
  <para style="p">
    <verse number="2" style="v" />Tua hi a, a kipat cila kipanin Thu leh Pasian na omkhawm hi.
  </para>
  <para style="p">
    <verse number="3" style="v" />Pasian in Thu tawh na khempeuh piangsak a, a kipiangsak na khempeuh, Thu tawh loin a kipiangsak khat beek omlo hi.
  </para>
  <para style="p">
    <verse number="4" style="v" />Nuntakna a nei khempeuh in tua Thu tung panin a nuntakna uh ngah a, tua nuntakna in mi khempeuh tungah khuavak hong tun'pih hi.
  </para>
  <para style="p">
    <verse number="5" style="v" />Tua khuavak pen khuamial lakah taang a, khuamial in tua khuavak a zo kei hi.
  </para>
  <para style="p">
    <verse number="6" style="v" />Pasian in Johan kici mi khat kamtai dingin hong paisak a,
  </para>
  <para style="p">
    <verse number="7" style="v" />mi khempeuh in ama thugenna za-in tua khuavak a uptheihna dingun tua khuavak thu a gen dingin a hong pai ahi hi.
  </para>
  <para style="p">
    <verse number="8" style="v" />Tua Johan mahmah pen khuavak hilo a, khuavak thu a gen dingin a hong pai ahi hi.
  </para>
  <para style="p">
    <verse number="9" style="v" />Ama gen khuavak taktak pen zong leitungah hong tung khin a, mi khempeuh a taan' khin hi.
  </para>
  <para style="p">
    <verse number="10" style="v" />Amah, leitungah om a, amah tawh leitung a kibawl hinapi-in leitung mite in amah na thei khalo uh hi.
  </para>
  <para style="p">
    <verse number="11" style="v" />A khua leh a tui-ah va pai a, ahi zongin a khuapih a tuipihte in ama thugen na ngailo uh hi.
  </para>
  <para style="p">
    <verse number="12" style="v" />Tua bang hita se leh ama thu ngai-in amah a um mite khempeuh tungah Pasian' tate suahtheihna ding thu a pia hi.
  </para>
  <para style="p">
    <verse number="13" style="v" />Tua bangin Pasian' tate suahna pen leitung ngeina nute pate sung panin suahna tawh hiloin Pasian sung panin suahna ahi hi.
  </para>
  <para style="p">
    <verse number="14" style="v" />Tua Thu mihing hong suakin kote lakah hong om a, itna nei-in citak mahmah ahih manin Pasian' pianzia a neihna ka mu cian uh hi. Hih pianzia pen Pasian' Tapa khat bek hihna tawh a neih pianzia ahi hi.
  </para>
  <para style="p">
    <verse number="15" style="v" />Johan in ama thu gen a, “Keima nungah hong pai hinapi-in keima suah ma-in amah omkhin ahih manin kei sangin amah lianzaw hi,” ci-in ka genpa pen hihpa ahi hi, ci-in a kiko hi.
  </para>
  <para style="p">
    <verse number="16" style="v" />A kicing ama hong itna hangin eite khempeuh tungah thupha a banbanin hong pia hi.
  </para>
  <para style="p">
    <verse number="17" style="v" />Pasian in Moses tung tawnin Thukham hong pia a, ahi zongin Jesuh Khrih hangin itna leh cihtakna thu hong pai hi.
  </para>
  <para style="p">
    <verse number="18" style="v" />Kuamah in Pasian mu ngeilo hi. Pasian tawh a kinai pen, Pasian mah ahi Tapa khat bek in Pasian hong kilangsak hi.
  </para>
  <para style="p">
    <verse number="19" style="v" />Jerusalem khua-a Jew mi uliante in Johan kiangah siampite leh Levi mite paisak uh a, “Nang kua na hi hiam?” ci-in a dongsak uh hi.
  </para>
  <para style="p">
    <verse number="20" style="v" />Johan in zong na ipbawl loin a siangtakin na genkhia a, “Kei pen Khrih ka hi kei hi,” a na ci hi.
  </para>
  <para style="p">
    <verse number="21" style="v" />Tua ciangin amaute in, “Tua ahih leh kua na hi hiam? Elijah na hi hiam?” a cih uh ciangin, “Ka hi kei hi,” na ci hi. Kamsangpa na hi hiam, ci-in a dot uh ciangin, ka hi kei hi, a na ci leuleu hi.
  </para>
  <para style="p">
    <verse number="22" style="v" />Tua ciangin amaute in, “Tua ahih leh kua na hi hiam? Kote hong sawlte kiangah ka gen ding uh thu hong gen in. Nang, kua kici na hi hiam?” ci-in a dot uh ciangin
  </para>
  <para style="p">
    <verse number="23" style="v" />Johan in, “Kamsang Isaiah in a na gen mah bangin, ‘Topa' totding lampi na tangsak un,’ ci-in gamsungah a kikopa ka hi hi,” ci-in a dawng hi.
  </para>
  <para style="p">
    <verse number="24" style="v" />Hih thu a dong mite pen Farisi mite in a sawl uh ahi hi.
  </para>
  <para style="p">
    <verse number="25" style="v" />Amaute in Johan kiangah, “Nang pen Khrih lah hilo, Elijah lah hilo, kamsang lah hilo na hih leh bang hangin tuiphum mawk na hi hiam?” ci-in a dot uh ciangin
  </para>
  <para style="p">
    <verse number="26" style="v" />Johan in, “Keimah in tui sungah mite a phum lel ka hi hi. Ahi zongin tu mahmahin note' muh ngeiloh mipa, note' lak mahah hong om hi.
  </para>
  <para style="p">
    <verse number="27" style="v" />Keima khit ciangin note lakah amah in nasep hong kipan ahih hangin, kei pen ama khedap khau a sutsak ding nangawnin ka kilawmzo nai kei hi,” ci-in a dawng hi.
  </para>
  <para style="p">
    <verse number="28" style="v" />Hih bang thu kidotna a pian'na mun pen Johan in mite tui phumin a omna, Jordan Gun nisuahna lam gala om Bethany khua ahi hi.
  </para>
  <para style="p">
    <verse number="29" style="v" />A zing ciangin Johan in ama kiangah Jesuh hong pai a muh ciangin, “En un, leitung mawhna a lakhia Pasian' Tuuno hih lai-ah hong pai hi.
  </para>
  <para style="p">
    <verse number="30" style="v" />Keima nungah mi khat hong pai ding a, keima suah ma-in amah omkhin ahih manin kei sangin amah lianzaw hi, ci-in ka genpa ahi hi.
  </para>
  <para style="p">
    <verse number="31" style="v" />Amah a bangci mi hi ding cih theilo napi-in, Israel mite in amah a theihna dingun tui sungah mite a phum dingin a hong pai ka hi hi,” a ci hi.
  </para>
  <para style="p">
    <verse number="32" style="v" />Johan in hih mipa thu teci na pang a, “Vantung panin vakhu bangin Kha hong paisukin ama tungah a om ka mu hi.
  </para>
  <para style="p">
    <verse number="33" style="v" />Keimah in amah ka theih nailoh hangin, tui sungah mite a phum dingin kei a hong sawl Pasian in, ‘A tungah Kha hong paisukin a omna mipa pen Kha Siangtho sungah mite a phum dingpa ahi hi,’ ci-in hong genkhol hi.
  </para>
  <para style="p">
    <verse number="34" style="v" />Tua ahih manin hih mipa pen Pasian' Tapa hi, ci-in thei ka hih manin teci ka pang hi,” a ci hi.
  </para>
  <para style="p">
    <verse number="35" style="v" />A zing ciangin Johan leh a nungzuite nih ding khawmin a om laitakin,
  </para>
  <para style="p">
    <verse number="36" style="v" />amaute gei-ah Jesuh hong pai a muh ciangin Johan in limtakin enin, “Hih lai-ah Pasian' Tuuno hong pai hi,” a ci hi.
  </para>
  <para style="p">
    <verse number="37" style="v" />A nungzuite gel in hih a kampauna za uh ahih manin Jesuh a zui pah uh hi.
  </para>
  <para style="p">
    <verse number="38" style="v" />Jesuh kihei a, amaute gel in a zuihlam a muh ciangin, “Bang zong na hi uh hiam?” ci-in a dong hi. Amaute in, “Sia aw, koi lai-ah om na hi hiam?” ci-in a dawng uh hi.
  </para>
  <para style="p">
    <verse number="39" style="v" />Jesuh in, “Hong pai un la, ka omna mun hong mu un,” a na ci hi. Amaute gel in zong Jesuh va zui uh a, a omna mun a va mu uh hi. Tua hun pen nitak nai li hun pawl ahih manin ama kiangah a giak uh hi.
  </para>
  <para style="p">
    <verse number="40" style="v" />Johan kampauna za-in Jesuh a zui nihte sung panin khat pen Simon Peter' naupa Andru ahi hi.
  </para>
  <para style="p">
    <verse number="41" style="v" />A zing ciangin a u Simon zongpahin ama kiangah, “Messiah ka mu zo uh hi,” a ci hi. Tua pen Khrih a cihnopna ahi hi.
  </para>
  <para style="p">
    <verse number="42" style="v" />Tua ciangin Jesuh kiangah a u Simon a paipih hi. Jesuh in amah enin, “Nang pen Johan' tapa Simon na hi hi. Tu-a kipanin Sifas hong kici ding hi,” a ci hi. Sifas pen Peter tawh a kibang hi a, suangtum a cihna ahi hi.
  </para>
  <para style="p">
    <verse number="43" style="v" />A zing ciangin Jesuh in Galilee gamah pai ding ngaihsun hi. Filip tawh kituak a, ama kiangah, “Hong zui in,” a ci hi.
  </para>
  <para style="p">
    <verse number="44" style="v" />Filip pen Andru leh Peter' ten'na Bethsaida khuami mah ahi hi.
  </para>
  <para style="p">
    <verse number="45" style="v" />Nethanel tawh a kituah ciangin Filip in, “Moses in Thukham laibu sungah a gelh mipa, leh kamsangte in zong a gelh mipa ka mu khin uh hi. Amah Jesuh hi a, Nazareth khuami Josef' tapa ahi hi,” a ci hi.
  </para>
  <para style="p">
    <verse number="46" style="v" />Nethanel in, “Nazareth khua panin bang hong piang peuhmah ding ahi hiam?” na cihsan hi. Ahi zongin Filip in, “Hong pai in la, hong mu dih in,” a ci hi.
  </para>
  <para style="p">
    <verse number="47" style="v" />Jesuh in ama kiangah Nethanel hong pai a muh ciangin, “En un, hih mipa, Israel mi taktak hi a, a lungsimah zuauthu om hetlo hi,” a ci hi.
  </para>
  <para style="p">
    <verse number="48" style="v" />Nethanel in, “Kei hong bangci theih na hi hiam?” ci-in a dot ciangin Jesuh in, “Filip in nang hong sap ma-in theikung nuai-ah na om laitakin ka hong mu hi,” ci-in a dawng hi.
  </para>
  <para style="p">
    <verse number="49" style="v" />Tua ciangin Nethanel in, “Sia aw, nang, Pasian' Tapa na hi hi. Israel mite' Kumpi zong na hi hi,” a cih ciangin
  </para>
  <para style="p">
    <verse number="50" style="v" />Jesuh in, “Theikung nuai-ah ka hong mu hi, ka hong cih manin Pasian Tapa leh Israel mite Kumpi ka hihlam hong um na hi hiam? Hihte sangin a thu lianzaw na mu lai ding hi,” a ci hi.
  </para>
  <para style="p">
    <verse number="51" style="v" />Tua ciangin Jesuh in, “Ke'n a mantak kong genin-ah, vantung a kihong na mu ding uh a, Mihing Tapa leh vantung kikalah Pasian' vantung mite a kumsuk a kahto na mu ding uh hi,” a ci hi.
  </para>
  <chapter number="2" style="c" />
  <para style="p">
    <verse number="1" style="v" />Tua zawh ni nih khit ciangin Galilee gam Kana khua-ah mo pawi om a, Jesuh' nu zong tua pawi-ah a om hi.
  </para>
  <para style="p">
    <verse number="2" style="v" />Jesuh leh a nungzuite zong tua pawi-ah a kisam hi.
  </para>
  <para style="p">
    <verse number="3" style="v" />Leenggahzu a bei ciangin Jesuh' nu in, “Leenggahzu om nawnlo hi,” ci-in Jesuh kiangah a gen hi.
  </para>
  <para style="p">
    <verse number="4" style="v" />Tua ciangin Jesuh in, “Nu aw, bang hangin na lunghihmawhna hong ko zenzen na hi hiam? Keima hun tung nailo hi,” ci-in a dawng hi.
  </para>
  <para style="p">
    <verse number="5" style="v" />Ahi zongin Jesuh' nu in nasemte kiangah, “Ama hong gen bangbangin gamta un,” a ci hi.
  </para>
  <para style="p">
    <verse number="6" style="v" />Jew mite in amau biakna ngeina-ah kisilsiangna ding ngeina nei uh ahih manin tua lai-ah tui tambong guk tambong sagih bang a ta thei thambelpi guk a om hi.
  </para>
  <para style="p">
    <verse number="7" style="v" />Jesuh in nasemte kiangah, “Tua thambelpite sungah tui a dimin koih un,” ci-in a sawl mah bangin a dim sitsetin tui a koih uh hi.
  </para>
  <para style="p">
    <verse number="8" style="v" />Tua ciangin Jesuh in, “Tu-in tui pawlkhat suak un la, zuphungpa kiangah va paipih un,” a ci hi. Amaute in zong tua mah bangin a va paipih uh hi.
  </para>
  <para style="p">
    <verse number="9" style="v" />Zuphungpa in leenggahzu a suak tui a ciap ciangin, (tui a sung nasemte in a theih hangin) koi panin kingah ahi hiam, ci-in theilo ahih manin zinei tangvalpa samin,
  </para>
  <para style="p">
    <verse number="10" style="v" />“Midangte in leenggahzu khumte hawm masakin nei uh a, mite in a khamgawp khit uh ciangin a ngeinate hawm pan uh hi. Ahi zongin nangmah in a khum pen teng tudong na sitlai hi,” a ci hi.
  </para>
  <para style="p">
    <verse number="11" style="v" />Jesuh in na lamdang a bawl masak pen Galilee gam Kana khua-ah hih bangin Pasian' pianzia a neihna kilangsak a, a nungzuite in zong amah a um uh hi.
  </para>
  <para style="p">
    <verse number="12" style="v" />Tua khit ciangin Jesuh leh a nu, a sanggamte leh a nungzuite, Kapernaum khua-ah pai-in tua lai-ah ni tawmkhat a taam uh hi.
  </para>
  <para style="p">
    <verse number="13" style="v" />Jew mite' Paisan Pawi hun hong naita ahih manin Jerusalem khua-ah Jesuh a pai hi.
  </para>
  <para style="p">
    <verse number="14" style="v" />Biakinn huangsung a lut ciangin bawng, tuu, leh kawl vakhu zuakte mu a, sumkhekte zong a sumkhekna sabuai-ah a tu mu hi.
  </para>
  <para style="p">
    <verse number="15" style="v" />Amah in zong khauteep bawlin biakinn huangsung panin tuu leh bawng-a kipan ganhing khempeuh hawlkhia a, sumkhekte' sabuai zong sawnpaih sakin a sum khempeuh a thehthang sak hi.
  </para>
  <para style="p">
    <verse number="16" style="v" />Tua ciangin kawl vakhu zuakte kiangah, “Na kawl vakhute uh hih lai panin paikhiatpih un. Ka Pa' inn pen sumzuakna inn phualpi-in nei kei un,” a ci hi.
  </para>
  <para style="p">
    <verse number="17" style="v" />Hih bangin a gamtatna hangin, “Nangma inn ka deihluatna in ka lungsim hong uklah sak hi,” ci-in Lai Siangtho sungah a kigelhna thu, a nungzuite in a phawk uh hi.
  </para>
  <para style="p">
    <verse number="18" style="v" />Tua ciangin Jerusalem khua-ah a om Jew uliante Jesuh kiangah hong pai uh a, “Hih bangin na gamtat theihna ding thu na neihna bang lim tawh hong lakthei ding na hi hiam?” ci-in a dot uh ciangin
  </para>
  <para style="p">
    <verse number="19" style="v" />Jesuh in, “Hih biakinn susia le uh cin ni thum sungin ka dingsak kik ding hi,” ci-in a dawng hi.
  </para>
  <para style="p">
    <verse number="20" style="v" />Tua ciangin Jew uliante in, “Hih biakinn kum sawmli leh kum guk sung a kilam ahi hi. Ni thum sungin dingsak kikzo ding na hi hiam?” a ci uh hi.
  </para>
  <para style="p">
    <verse number="21" style="v" />Ahi zongin Jesuh in biakinn a cih ciangin ama pumpi a cihna ahi hi.
  </para>
  <para style="p">
    <verse number="22" style="v" />Tua ahih manin sihna panin amah a kithawhkik sak ciangin a nungzuite in Jesuh' thugen phawkkik uh a, Lai Siangtho leh Jesuh' thugente a um uh hi.
  </para>
  <para style="p">
    <verse number="23" style="v" />Paisan Pawi hun laitakin Jerusalem khuasungah Jesuh a om sungin Jesuh in vangliatna tawh na lamdang a bawlte mu uh ahih manin mi tampi in amah a um uh hi.
  </para>
  <para style="p">
    <verse number="24" style="v" />Ahi zongin Jesuh in mi khempeuh limtakin theitel ahih manin amaute muanglo hi.
  </para>
  <para style="p">
    <verse number="25" style="v" />Amah in mite' lungsimtawng dong thei ahih manin mite a bangci mi ahi hiam cih thu midangte in ama kiangah a gen ding kisamlo hi.
  </para>
  <chapter number="3" style="c" />
  <para style="p">
    <verse number="1" style="v" />Nikodemas a kici Jew mi ulian khat om a, amah pen Farisi a kici mite pawl ahi hi.
  </para>
  <para style="p">
    <verse number="2" style="v" />Khatvei zan khuamial laitakin Jesuh kiangah va pai a, “Sia aw, mi khat peuhpeuh Pasian in ompihlo hi leh hih na lamdangte kuamah in bawl theilo ding ahih manin nang pen Pasian' hong sawl siapa na hihna ka hong thei uh hi,” a ci hi.
  </para>
  <para style="p">
    <verse number="3" style="v" />Jesuh in, “A mantakin kong genin-ah, mi khatpeuh a suahkik kei leh Pasian' Ukna sungah lut theilo ding hi,” a ci hi.
  </para>
  <para style="p">
    <verse number="4" style="v" />Tua ciangin Nikodemas in, “Mi khat a teek khit ciangin bangci suahkik thei ding ahi hiam? A nu' sungah lutkikin suakkik thei ding ahi hiam?” ci-in a dot ciangin
  </para>
  <para style="p">
    <verse number="5" style="v" />Jesuh in, “A mantakin kong genin-ah, mi khatpeuh tui leh Kha Siangtho tawh a suahkik kei leh Pasian' Ukna sungah lut theilo ding hi.
  </para>
  <para style="p">
    <verse number="6" style="v" />Mihing sung panin a suakte mihing mah hi bek a, Kha tawh a suakte pen kha mi ahi hi.
  </para>
  <para style="p">
    <verse number="7" style="v" />Tua ahih manin, ‘Na suahkik ding ahi hi,’ ka hong cihna hangin lamdangsa kei in.
  </para>
  <para style="p">
    <verse number="8" style="v" />Huih zong a utna peuhpeuhah nung a, a huging na zaktheih hangin koi lam panin hong nung a, koi lamah nung ahi hiam, cih na mu thei kei hi. Kha tawh a suak mite zong tua mah bang ahi hi,” ci-in a dawng hi.
  </para>
  <para style="p">
    <verse number="9" style="v" />Tua ciangin Nikodemas in, “Hih thu bangci pian'theih mawk ding ahi hiam?” ci-in a dot ciangin
  </para>
  <para style="p">
    <verse number="10" style="v" />Jesuh in, “Israel mite' sia hinapi-in hih thu thei theilo na hi hiam?
  </para>
  <para style="p">
    <verse number="11" style="v" />A mantakin kong genin-ah, kote in ka theihsa uh thu bek genin, ka muhsa uh thu bek teci a pang ka hi uh a, ahi zongin note kuamah in ka thugente uh nong um nuam kei uh hi.
  </para>
  <para style="p">
    <verse number="12" style="v" />Hih leitung thute tawh a kisai thu kong gen ciangin umlo na hih uh leh vantung thute ka hong gen ciangin bangci up mah ding na hi uh hiam?
  </para>
  <para style="p">
    <verse number="13" style="v" />Vantung panin a hong paisuk Mihing Tapa keimah simloh vantungah a paito ding kuamah omlo hi,” a ci hi.
  </para>
  <para style="p">
    <verse number="14" style="v" />Moses in gamlak khuam tungah sumngo gul a khai mah bangin Mihing Tapa zong hong kikhai ding a,
  </para>
  <para style="p">
    <verse number="15" style="v" />amah a um mi khempeuh nungta tawntung ding hi.
  </para>
  <para style="p">
    <verse number="16" style="v" />Pasian in leitung mite hong it mahmah ahih manin ama Tapa a um mi khempeuh si nawnloin a hin' tawntung theihna dingun a Tapa neihsun a hong piak dongin a hong itna a hong lak hi.
  </para>
  <para style="p">
    <verse number="17" style="v" />Pasian in leitungah a Tapa hong sawlna pen mawhsakna thukhen dingin a hong paisak hiloin, leitung mite a honkhia dingin a hong paisak hizaw hi.
  </para>
  <para style="p">
    <verse number="18" style="v" />Amah a um mite in mawhsak thukhenna thuaklo ding uh hi. Amah a umlote pen Pasian' Tapa neihsun umlo uh ahih manin mawhsak thukhenna a thuak khinta uh ahi hi.
  </para>
  <para style="p">
    <verse number="19" style="v" />Tua bangin mawhsak thukhenna a thuakna uh a hang in: Leitungah khuavak hong tungkhin napi-in a gamtatna uh hoihlo ahih manin leitung mite in khuavak sangin khuamial deihzaw uh hi.
  </para>
  <para style="p">
    <verse number="20" style="v" />A gamtat hoihlo mite in a siatna uh a kilatkhak ding utlo uh ahih manin khuavak deihlo uh a, khuavakah pai nuamlo uh hi.
  </para>
  <para style="p">
    <verse number="21" style="v" />Ahi zongin thumanin a gamta mite ahih leh a gamtatnate uh Pasian' deihna tawh kituak hi, ci-in a kilatsak theihna dingun khuavak sungah a pai uh hi.
  </para>
  <para style="p">
    <verse number="22" style="v" />Hih thute khit ciangin Jesuh leh a nungzuite Judea gamah pai uh a, tua gamah a nungzuite tawh omin mite tui a phum hi.
  </para>
  <para style="p">
    <verse number="24" style="v" />Tuiphumpa Johan zong thong kia nailo hi. Tua hi a, tui tampi omna Salim khua kiang Ainon kici munah Johan in mite tuiphum a, ama kiangah mite hong pai-in tui a kiphum uh hi.
  </para>
  <para style="p">
    <verse number="25" style="v" />Tua laitakin biakna vai-in kisian' suahna tawh kizomin Johan' nungzuite leh Jew mi pawlkhat thu kiseel uh hi.
  </para>
  <para style="p">
    <verse number="26" style="v" />Tua ahih manin Johan nungzuite a kiangah hong pai uh a, “Sia aw, Jordan Gun galkhatah na om khawmpih ngeipa, ama thu na genna na phawk lai hiam? Tu-in amah in mi tuiphumphum a, mi khempeuh in amah zuan uh hi,” ci-in a gen uh leh
  </para>
  <para style="p">
    <verse number="27" style="v" />Johan in, “Pasian in hih theihna ding thu pia kei leh kuamah in bangmah hih theilo hi.
  </para>
  <para style="p">
    <verse number="28" style="v" />Kei pen Khrih ka hi kei a, ama mai-ah a hong kisawlpa ka hi lel hi, ci-in ka genna thu note mahmah in na zaksa uh ahi hi.
  </para>
  <para style="p">
    <verse number="29" style="v" />Mo pen zinei ding tangvalpa-a' ding bek ahi hi. Zineipa kiangah a ding a lawmpa in ama kampau ding bek ngai a, ama awging a zak ciangin nuam mahmah hi. Tua mah bangin tu-in ama hangin ka nuam a, keima lungdamna kicingta hi.
  </para>
  <para style="p">
    <verse number="30" style="v" />Amah lian semsem ding a, kei ahih leh ka neu semsem ding hi.
  </para>
  <para style="p">
    <verse number="31" style="v" />“Vantung pan hong paipa pen adang khempeuh sangin lianzaw hi. Leitung panin a piang mi pen leitung mi hi a, leitung thute bek mah a gen hi. Tua ahih manin vantung panin a hong paipa ahih leh adang khempeuh sangin a lianzaw ahi hi.
  </para>
  <para style="p">
    <verse number="32" style="v" />Amah in a muhsa leh a zaksa thu a gen hinapi-in kuamah in ama thugen umlo uh hi.
  </para>
  <para style="p">
    <verse number="33" style="v" />Ama thugen a umte pen, Pasian' thugen man hi, ci-in a um ahi uh hi.
  </para>
  <para style="p">
    <verse number="34" style="v" />Pasian in a sawl mipa tungah ama Kha a kicingin pia ahih manin a sawl mipa in Pasian' thugente mah a gen ahi hi.
  </para>
  <para style="p">
    <verse number="35" style="v" />Pa in Tapa it ahih manin ama khutsungah na khempeuh a pia hi.
  </para>
  <para style="p">
    <verse number="36" style="v" />Tua ahih manin Tapa a um mi peuhmah nungta tawntung ding a, Tapa' thu a manglote in nuntak mulo ding a, amaute tungah Pasian heh tawntung ding hi,” a ci hi.
  </para>
  <chapter number="4" style="c" />
  <para style="p">
    <verse number="1" style="v" />Jesuh in Johan sangin mi tam ngahzaw-in a tuiphumna thu Farisi mite in a za uh hi.
  </para>
  <para style="p">
    <verse number="2" style="v" />(A taktakin Jesuh mahmah in tui phumloin a nungzuite bek in a phum ahi hi.)
  </para>
  <para style="p">
    <verse number="3" style="v" />Jesuh in tua thu a phawk ciangin Judea gam panin paikhia-in Galilee gamah a paikik hi.
  </para>
  <para style="p">
    <verse number="4" style="v" />Tua a paina-ah Samaria gam a nawkding kisam hi.
  </para>
  <para style="p">
    <verse number="5" style="v" />Tua bangin a nawk ciangin Samaria gamsungah Saikhar a kici khua khat a tung hi. Tua khua gei-ah Jakob in a tapa Josef a piak lo khat om hi.
  </para>
  <para style="p">
    <verse number="6" style="v" />Tua lo sungah tuikhuk khat om a, a khualzinna-in Jesuh gim ahih manin a tuikhuk gei-ah a tu hi. Tua hun pen sunkim laitak ahi hi.
  </para>
  <para style="p">
    <verse number="7" style="v" />Tua laitakin Samaria numei khat tuitawi dingin tuikhukah a hong pai hi. Jesuh in tua numei kiangah, “Na tui hong dawnsak in,” a ci hi.
  </para>
  <para style="p">
    <verse number="8" style="v" />Tua laitakin khuasungah an lei dingin Jesuh nungzuite paikhia khin uh hi.
  </para>
  <para style="p">
    <verse number="9" style="v" />Jew mite in buah tang uh a, Samaria mite' na zatte zanglo uh ahih manin, Samaria numei in Jesuh kiangah, “Bang hangin nang Jew mi in kei Samaria numei kiangah tui hong ngen na hi hiam?” a ci hi.
  </para>
  <para style="p">
    <verse number="10" style="v" />Jesuh in, “Pasian' hong piaktheih dingte leh tuidawn ding hong ngenpa theitel hi lecin, ama kiang pan tui a ngen ding na hizaw a, amah in nuntakna tui nang hong pia ding hi,” a ci hi.
  </para>
  <para style="p">
    <verse number="11" style="v" />Tua ciangin numei in, “Sia aw, tuikhuk thuk mahmah a, ahi zongin tui khaina ding bangmah na nei kei hi. Koi panin tua nuntakna tui ngah thei ding na hi hiam?
  </para>
  <para style="p">
    <verse number="12" style="v" />Tua thamloin, i pupi Jakob sangin lianzaw ding na hi hiam? Amah-a kipan a tate leh a ganhingte in a nek hih tui sangin a limcizaw koi-ah ngah ding na hi hiam?” a cih ciangin
  </para>
  <para style="p">
    <verse number="13" style="v" />Jesuh in, “Hih tui a dawn khempeuh dangtak kik ding uh a,
  </para>
  <para style="p">
    <verse number="14" style="v" />ahi zongin keima piakding tui a dawn khempeuh dangtak kik nawnlo ding uh hi. Tua ka piak tui a dawnte sungah nuntakna tuinak piang ding a, a nungtasak paisuak ding hi,” a ci hi.
  </para>
  <para style="p">
    <verse number="15" style="v" />Tua ciangin numei in, “Sia aw, tua bang ahih leh ka dang a tak nawnlohna ding leh hih lai-ah tuitawi-in ka pai nawnlohna dingin kei zong tua tui hong pia in,” a ci hi.
  </para>
  <para style="p">
    <verse number="16" style="v" />Tua ciangin Jesuh in, “Va ciahin na pasal va sam in la, hih lai-ah hong paikik un,” a ci hi.
  </para>
  <para style="p">
    <verse number="17" style="v" />Numei in, “Pasal ka nei kei hi,” a cih ciangin Jesuh in, “ ‘Pasal ka nei kei hi,’ na cih pen man mahmah hi.
  </para>
  <para style="p">
    <verse number="18" style="v" />Pasal nga na nei khin ngei a, tu-a na ompih zong na pasal hilo hi. Tua ahih manin na thugen man mahmah hi,” a ci hi.
  </para>
  <para style="p">
    <verse number="19" style="v" />Tua ciangin numei in, “Sia aw, nang pen kamsang khat na hihna thu ka hong thei hi.
  </para>
  <para style="p">
    <verse number="20" style="v" />Ko Samaria mite' pupite in hih lai mualtungah Pasian bia uh a, ahi zongin no Jew mite in Pasian biakna mun pen Jerusalem khua ahi hi, na ci uh hi,” a cih ciangin
  </para>
  <para style="p">
    <verse number="21" style="v" />Jesuh in, “Lawm aw, hih ka thugen ding hong um in: Mite in hih mualtung hita leh Jerusalem hita lehah Pa Pasian a biak nawnloh hun hong tung ding hi.
  </para>
  <para style="p">
    <verse number="22" style="v" />No Samaria mite in na theih taktak lohpi uh na bia uh a, ahi zongin ko Jew mite tung tawnin hotkhiatna thu hong pai ahih manin kote in ka theih uh a bia ka hi uh hi.
  </para>
  <para style="p">
    <verse number="23" style="v" />Ahi zongin Pasian a bia taktakte in Pasian' Kha' lamlahna leh thuman tak tawh a biak hun hong tung ding a, tu-in zong a hong tung khinta ahi hi. Pa Pasian in tu-a bangin amah i biak ding a hong deih ahi hi.
  </para>
  <para style="p">
    <verse number="24" style="v" />Pasian pen Kha ahi hi; amah a biate in tua Kha' lamlahna leh thuman taktak tawh a bia ding uh hi,” a ci hi.
  </para>
  <para style="p">
    <verse number="25" style="v" />Tua ciangin numei in, “Khrih a kici Messiah hong paina ding thu ka thei hi. Amah hong pai ciangin thu khempeuh hong gen ding hi,” a cih ciangin
  </para>
  <para style="p">
    <verse number="26" style="v" />Jesuh in, “Tu-a nang tawh a kiho keimah pen tua na genpa ka hi hi,” a ci hi.
  </para>
  <para style="p">
    <verse number="27" style="v" />Tua laitakin Jesuh nungzuite hong tung uh a, ahi zongin kuamah in, “Numei aw, bang deih na hi hiam?” cihna ahi a, “Bang hangin tua numei tawh kiho na hi hiam?” cihna ahi zongin dong ngamlo uh hi.
  </para>
  <para style="p">
    <verse number="28" style="v" />Tua ciangin numei in a tuibeel nusia-in khuasungah ciah a, a khuapih mite kiangah,
  </para>
  <para style="p">
    <verse number="29" style="v" />“Hong pai un. Ka gamtatnasa a hong theipa va en ni. Amah Khrih hi khading hi,” a va ci hi.
  </para>
  <para style="p">
    <verse number="30" style="v" />Tua ahih manin a khuapihte zong Jesuh kiangah a va pai uh hi.
  </para>
  <para style="p">
    <verse number="31" style="v" />Mite a hong tun'ma hunsung tengin a nungzuite in, “Sia aw, an ne in,” ci-in a kun uh hi.
  </para>
  <para style="p">
    <verse number="32" style="v" />Ahi zongin Jesuh in, “Note in na theihloh uh nek ding an ka nei hi,” a na ci hi.
  </para>
  <para style="p">
    <verse number="33" style="v" />Tua ahih manin a nungzuite khatlekhat kiho-in, “Mi khatpeuh in an na puak khin hi ding ahi hiam?” a kici uh hi.
  </para>
  <para style="p">
    <verse number="34" style="v" />Tua ciangin Jesuh in, “Keimah hong sawlpa' deihna bangin na semin, sepdingin hong piak nasep zawhna pen ka nuntakna an ahi hi.
  </para>
  <para style="p">
    <verse number="35" style="v" />Note in na paunak uhah, ‘Khai tuh khit kha li ciangin anlak hun hi,’ na ci uh hi. Tu-in note khuadakin lote en un. An khempeuh min khinta a, lakding bek in sam hi.
  </para>
  <para style="p">
    <verse number="36" style="v" />Khaituhpa leh anlapa a lungdam khawm theihna dingin anlapa thaman a kipiak mah bangin anlapa in zong a nungta tawntung dingin mi a khawm ding hi.
  </para>
  <para style="p">
    <verse number="37" style="v" />Tua ahih manin, ‘Khat in khai tuhin, adang khat in a an la,’ ci-in paunak a om pen thuman mahmah hi.
  </para>
  <para style="p">
    <verse number="38" style="v" />Tua ahih manin note in na khawhloh uh lo-ah an a la dingin ka hong sawl hi. Midang in tua lo na kho a, note in a lak bek a si na hi uh hi,” a ci hi.
  </para>
  <para style="p">
    <verse number="39" style="v" />Tua numei in, “Ka gamtatnasate khempeuh hong thei hi,” ci-in a thugenna hangin tua khuasunga om Samaria mi tampi tak in Jesuh a um uh hi.
  </para>
  <para style="p">
    <verse number="40" style="v" />Tua ahih manin Jesuh kiangah Samaria mite a va tun' uh ciangin amaute' khua-ah a taamna dingin kun uh a, Jesuh zong tua khua-ah ni nih a taam hi.
  </para>
  <para style="p">
    <verse number="41" style="v" />Tua ahih manin tua numei' thugenna hangin Jesuh a um mi tampi tak kibehlap hi.
  </para>
  <para style="p">
    <verse number="42" style="v" />Tua thu um mite in tua numei kiangah, “Nangma thugenna hangin a um ka hi nawn kei uh a, komau mahmah in a thugen za-in, leitung mite a Honkhia dingpa taktak hi, ci-in thei ka hih manun a um ka hi uh hi,” a ci uh hi.
  </para>
  <para style="p">
    <verse number="43" style="v" />Tua lai-ah ni nih a taam khit ciangin Galilee gamah a pai hi.
  </para>
  <para style="p">
    <verse number="44" style="v" />Jesuh mahmah in zong, “Kamsang a kuamah peuh ama gamah kipakta ngeilo hi,” ci-in a gen ngei hinapi-in,
  </para>
  <para style="p">
    <verse number="45" style="v" />Paisan Pawi hun laitakin Jerusalem-ah Galilee mite va pai-in, tua pawi sungah Jesuh' septe khempeuh mu khin uh ahih manin, Jesuh a tun' ciangin Galilee mite in na limbawl mahmah uh hi.
  </para>
  <para style="p">
    <verse number="46" style="v" />Tui, leenggahzu a suahsakna Galilee gam Kana khua-ah Jesuh paikik hi. Tua laitakin Kapernaum khua-ah kumpi nasem ulian khat om a, a tapa a ci a na hi.
  </para>
  <para style="p">
    <verse number="47" style="v" />A tapa gim mahmahin si dektak ahih manin, Judea gam panin Galilee gamah Jesuh hong paina thu a zak ciangin ama kiangah va pai a, Kapernaum khua-ah Jesuh hong pai-in a tapa a damsakna dingin a va thum hi.
  </para>
  <para style="p">
    <verse number="48" style="v" />Jesuh in ama kiangah, “Note in lim leh na lamdang lian ka bawl na muh kei uh leh Topa ka hihna thu na hong um kei ding uh hi,” a cih ciangin
  </para>
  <para style="p">
    <verse number="49" style="v" />ulianpa in, “Sia aw, ka ta a sih ma-in hong pai ta peuh in,” ci-in a thum hi.
  </para>
  <para style="p">
    <verse number="50" style="v" />Tua ciangin Jesuh in, “Va ciah in. Na tapa nungta ding hi,” a ci hi. Tua ulianpa in Jesuh' thugen um ahih manin a ciah hi.
  </para>
  <para style="p">
    <verse number="51" style="v" />Lampi-ah a nasemte in na dawntuah uh a, “Na tapa nungta ding hi,” ci-in na ko uh hi.
  </para>
  <para style="p">
    <verse number="52" style="v" />Amah in, “Bang hunin a noptuam hong kipan ahi hiam?” ci-in a dot ciangin amaute in, “Zan sun nai khat pawlin a cisa hong kiamvat hi,” ci-in a dawng uh hi.
  </para>
  <para style="p">
    <verse number="53" style="v" />Jesuh in, “Na tapa nungta ding hi,” a cih hun tawh a kituak lian ahihna thu a pa in thei a, amah-a kipan a innkuanpihte khempeuh in Jesuh a um uh hi.
  </para>
  <para style="p">
    <verse number="54" style="v" />Hih na lamdang pen Judea gam panin Galilee gamah hong pai khita kipanin Jesuh in na lamdang a bawl a nihna ahi hi.
  </para>
  <chapter number="5" style="c" />
  <para style="p">
    <verse number="1" style="v" />Tua khit ciangin, Jerusalem khua-ah Jew mite biakna pawi kibawl ahih manin Jesuh zong a pai hi.
  </para>
  <para style="p">
    <verse number="2" style="v" />Jerusalem khuasung Tuu Kongpi a kici gei-ah Hebru pau-in Bethzatha a kici bual khat om a, tua bual kimkotah talap nga a om hi.
  </para>
  <para style="p">
    <verse number="3" style="v" />Hih talapte sungah a mittaw, a khebai, khutlekhezaw, cina tampi lum phengphang uh hi. (Amaute in tua bualtui a kilawh ding ngakin a om uh ahi hi.
  </para>
  <para style="p">
    <verse number="4" style="v" />Bang hang hiam cih leh Topa' vantung mi khat in tua bual tui lok thei zel a, tui a kilawh khit ciangin tua lai a tung masa penpen ama natna panin a dam hi.)
  </para>
  <para style="p">
    <verse number="5" style="v" />Tua talapte sung khatah kum sawmthum leh kum giat sung a cina khin mi khat a om hi.
  </para>
  <para style="p">
    <verse number="6" style="v" />Jesuh in tua cinapa mu a, tua munah sauveipi a lupkhitna a theih ciangin ama kiangah, “Na dam nuam hiam?” ci-in a dot leh
  </para>
  <para style="p">
    <verse number="7" style="v" />cinapa in, “Sia aw, bualtui a kilawh ciangin kei hong pua ding kuamah omlo ahih manin, kei ka tun' ma-in midang khat a bual sung na tungkhin pahpah hi,” ci-in a dawng hi.
  </para>
  <para style="p">
    <verse number="8" style="v" />Tua ciangin Jesuh in, “Tho in la, na lupna pheek pua-in pai in,” a cih ciangin,
  </para>
  <para style="p">
    <verse number="9" style="v" />tua cinapa thakhatin dampah a, a lupna pheek la-in a paipah hi. Tua ni pen Sabbath ni hi citciat ahih manin,
  </para>
  <para style="p">
    <verse number="10" style="v" />Jerusalem khuasunga om Jew mi uliante in cina damkikpa kiangah, “Tuni pen Sabbath ni ahih manin lupna pheek na puak ding ngeina hilo hi,” a cih uh ciangin
  </para>
  <para style="p">
    <verse number="11" style="v" />amah in, “Kei hong damsakpa in, ‘Na lupna pheek la in la pai in,’ hong ci hi,” ci-in a dawng hi.
  </para>
  <para style="p">
    <verse number="12" style="v" />Tua ciangin amaute in, “‘Na lupna pheek la in la pai in,’ hong ci kua ahi hiam?” ci-in a dong uh hi.
  </para>
  <para style="p">
    <verse number="13" style="v" />Ahi zongin tua munah mi tampi om a, Jesuh paikhia ziau ahih manin cina damkikpa in amah a damsak kua ahi hiam, cih a thei kei hi.
  </para>
  <para style="p">
    <verse number="14" style="v" />Tua khit ciangin Jesuh in biakinn sungah tua cina dampa mukik a, ama kiangah, “Tu-in na dam khinta hi. Mawhna bawl nawn kei in. Tua hi kei leh a siazaw khat na thuak ding hi,” a ci hi.
  </para>
  <para style="p">
    <verse number="15" style="v" />Tua ciangin amah zong pusuak a, Jerusalem khua-a Jew mi uliante kiangah, “Keimah hong damsakpa pen Jesuh ahi hi,” ci-in a va ko hi.
  </para>
  <para style="p">
    <verse number="16" style="v" />Tua ahih manin Jesuh in Sabbath ni-in cina a damsakna hangin amaute in Jesuh bawlsiat ding a kipan uh hi.
  </para>
  <para style="p">
    <verse number="17" style="v" />Ahi zongin Jesuh in amaute kiangah, “Ka Pa in tuni dongin na sem tawntung ahih manin kei zong ka sep ding mah ahi hi,” a ci hi.
  </para>
  <para style="p">
    <verse number="18" style="v" />Hih bangin ama kampauna hangin amaute in Jesuh thatnuam semsem uh hi. Amah in Sabbath thukham a palsat bek hiloin, Pasian nangawn ka Pa ci ahih manin Pasian tawh a kikimin kiseh hi, ci-in a mawhsak uh hi.
  </para>
  <para style="p">
    <verse number="19" style="v" />Tua ahih manin Jesuh in amaute kiangah, “A mantakin gen lehang: Tapa in ama thu bek tawh bangmah semlo a, a Pa in a sep a muhteng bek a sem ahi hi. Tua hi a, a Pa in a septeng mah a Tapa in zong a sem ahi hi.
  </para>
  <para style="p">
    <verse number="20" style="v" />Pa in a Tapa itin, ama septeng mah lak a, mailam hunah zong hih sangin a lianzaw a sep ding lak lai ding ahih manin lamdang na sa mahmah ding uh hi.
  </para>
  <para style="p">
    <verse number="21" style="v" />Pa in mi sisate nangawn thosakin a nuntaksak mah bangin Tapa in zong a ut peuhpeuh nungtasak thei hi.
  </para>
  <para style="p">
    <verse number="23" style="v" />Pa in kuama tungah thukhen nasep semlo hi. Mi khempeuh in Pa a zahtak mah bangin Tapa a zahtak theihna dingun Pa in thukhen nasep khempeuh a Tapa tungah a pia hi. Tua ahih manin Tapa a zahtaklo mi khempeuh pen Tapa a sawl Pa Pasian zong a zahtaklo ahi uh hi.
  </para>
  <para style="p">
    <verse number="24" style="v" />“A mantakin kong genin-ah: Ka thugennate za-in kei hong sawlpa a um khempeuh a nungta paisuak ding hita hi. Mawhsak thukhenna ngah nawnloin, sihna panin a hingkik ta ahi hi.
  </para>
  <para style="p">
    <verse number="25" style="v" />A taktakin ci lehang: A si mite in Pasian' Tapa' aw a zak hun uh hong tung ding hi bek loin tu-in a hun hong tungkhin hita a, ama aw a za mi khempeuh nungta ding uh hi.
  </para>
  <para style="p">
    <verse number="26" style="v" />Pa in nuntakna a piaktheih mah bangin Tapa in zong a piaktheihna dingin Pa in a bawl hi.
  </para>
  <para style="p">
    <verse number="27" style="v" />Amah pen Mihing Tapa ahih manin thu khentheihna ding aana ama tungah a pia hi.
  </para>
  <para style="p">
    <verse number="28" style="v" />Hih thu ka hong gen ciangin lamdangsa kei un. Han sungah a om misi khempeuh in ama aw za-in,
  </para>
  <para style="p">
    <verse number="29" style="v" />han sung panin a hong paikhiat uh hun hong tung ding hi. A gamtat hoih mite pen a nungta tawntung dingin hong thokik ding uh a, a gamtat siate ahih leh mawhsak thukhenna a thuak dingin hong thokik ding uh hi.
  </para>
  <para style="p">
    <verse number="30" style="v" />“Keima thu guak tawh ka hihtheih bangmah omlo hi. Pasian' hong genna bang bekin thu ka khen hi. Keima ut bangin semloin kei hong sawlpa' deih bangin sem ka hih manin ka thukhenna thuman hi.
  </para>
  <para style="p">
    <verse number="31" style="v" />“Keima thu tawh kisai-ah keimahmah in teci pang leng kuamah in a thumanin sang theilo ding hi.
  </para>
  <para style="p">
    <verse number="32" style="v" />Tua ahih manin keima-a' ding teci a pangding mi khat om a, keima thu genin teci a pan'na thuman hi, ci-in ka thei hi.
  </para>
  <para style="p">
    <verse number="33" style="v" />Note in Johan kiangah thu a dong dingin mi na sawl uh a, amah in note kiangah a thuman hong genzo hi.
  </para>
  <para style="p">
    <verse number="34" style="v" />Keimah in mihingte' teci pan'na a kisam ka hi kei a, note in hotkhiatna na ngahtheihna dingun note-a' ding ngaihsutna tawh hih thuteng a hong gen ka hizaw hi.
  </para>
  <para style="p">
    <verse number="35" style="v" />Johan pen meivak bangin kuangin a taang hi a, ama khuavak sungah tawlkhat nuamsa-in omding na ut uh hi.
  </para>
  <para style="p">
    <verse number="36" style="v" />Ahi zongin Johan' teci pan'na sangin a lianzaw teci khat ka nei a, tua in: Ka Pa in sepdingin a hong piak tu-a ka sep thute in kei-a' dingin teci a pang hi a, Pa in kei a hong sawl taktak ahihna hong kilangsak hi.
  </para>
  <para style="p">
    <verse number="38" style="v" />Tua ban panin kei a hong sawl Pasian in zong keima-a' dingin teci a pang hi. Note in Pasian' sawlpa' thu umlo na hih manun Pasian' aw lah za ngeilo, a maitang lah mu ngeilo, na lungsim uhah zong ama thu a ciinglo na hi uh hi.
  </para>
  <para style="p">
    <verse number="39" style="v" />Nuntak tawntung ngahtheihna ding lametna tawh Lai Siangtho sung na lim sim mahmah uh a, tua na sim uh Lai Siangtho in keima thu mah genin teci pang napi-in,
  </para>
  <para style="p">
    <verse number="40" style="v" />na nuntak theihna dingun kei kiangah nong painuam kei veve uh hi.
  </para>
  <para style="p">
    <verse number="41" style="v" />“Hih bangin kong gen ciangin mihingte in hong pahtak ding ka deihna hilo a,
  </para>
  <para style="p">
    <verse number="42" style="v" />note' lungsim sungah Pasian itna na neih hetlohna uh ka theihna hang hizaw hi.
  </para>
  <para style="p">
    <verse number="43" style="v" />Ka Pa' thu tawh kei hong pai napi-in na hong sangnuam kei uh hi. Tua hinapi-in midang khatpeuh ama thu tawh hong paitawm leh na sang ding uh hi.
  </para>
  <para style="p">
    <verse number="44" style="v" />Pasian' pahtak theihna ding hanciam nuamloin, note khatlekhat na kiphat theihna ding uh a hanciam mite' thugen, a bang hangin um zawsop na hi uh hiam?
  </para>
  <para style="p">
    <verse number="45" style="v" />Hih bangin ka hong gen ciangin ka Pa kiangah note a hong mawhsak dingpa hi, ci-in hong ngaihsun kei un la, note in suan' belin na neih uh Moses pen a hong mawhsak dingpa ahih zawkna thu thei ta un.
  </para>
  <para style="p">
    <verse number="46" style="v" />Moses in keima thu gen belin nei ahih manin Moses um taktak hi le uh cin kei zong na hong um ding uh hi.
  </para>
  <para style="p">
    <verse number="47" style="v" />Ahi zongin Moses' laigelh thute umlo na hih manun kei hong bangci uptheih mah ding na hi uh hiam?” a ci hi.
  </para>
  <chapter number="6" style="c" />
  <para style="p">
    <verse number="1" style="v" />Tua khit ciangin Tiberias zong a kici Galilee Tuili galkhat lamah Jesuh a pai hi.
  </para>
  <para style="p">
    <verse number="2" style="v" />Jesuh in cinate damsakin na lamdang lianpipi a bawlte mi tampi in mukhin uh ahih manin mi tampi tak in Jesuh nung a zui uh hi.
  </para>
  <para style="p">
    <verse number="3" style="v" />Jesuh zong a mualtung lamah kahto-in a nungzuite tawh a tukhawm hi.
  </para>
  <para style="p">
    <verse number="4" style="v" />Jew mite' Paisan Pawi hun nai mahmah ta hi.
  </para>
  <para style="p">
    <verse number="5" style="v" />Jesuh khuadak a, ama lamah mihonpi hong pai muaimuai a muh ciangin Filip kiangah, “Hih mihonpite' nekding an koici ngahtheih ding ihi hiam?” ci-in a dong hi.
  </para>
  <para style="p">
    <verse number="6" style="v" />(Jesuh in a hihding thei napi-in Filip a ze-etna-in hih bangin a dong lel ahi hi.)
  </para>
  <para style="p">
    <verse number="7" style="v" />Filip in, “Ngun peek za nih tawh an i lei hangin tawmno bekin cing pan ding uh hi,” ci-in a dawng hi.
  </para>
  <para style="p">
    <verse number="8" style="v" />Tua laitakin a nungzuite sung panin Simon Peter' nau Andru in Jesuh kiangah,
  </para>
  <para style="p">
    <verse number="9" style="v" />“Hih lai-ah mangbuhham kibawl anlum nga leh ngasa tawn nih sun-an a pua tangval khat om sam hi; tuate lah mihing hi zah lakah cihtaak ding ahi hiam?” ci hi.
  </para>
  <para style="p">
    <verse number="10" style="v" />Ahi zongin Jesuh in a nungzuite kiangah, “Mihonte tusak un,” a ci hi. (Tua lai-ah lopa tampi om hi.) Tua ahih manin mihonte tu uh a, pasal tul nga bang pha uh hi.
  </para>
  <para style="p">
    <verse number="11" style="v" />Jesuh in anlum la-in Pasian tungah lungdamna a kohkhit ciangin mihon a tute lakah a hawm hi. Tua mah bangin ngasa zong hih a, mi khempeuh in a duh zahzah uh a ne ciat uh hi.
  </para>
  <para style="p">
    <verse number="12" style="v" />Mi khempeuh in a khamkhit uh ciangin a nungzuite kiangah, “A kikhamvalte kaikhawm kik un; bangmah mawk valsak kei ni,” a ci hi.
  </para>
  <para style="p">
    <verse number="13" style="v" />Tua ahih manin mihonpi in anlum nga a nekkhit uh ciangin a khamvalte uh kaikhawm uh a, paipel sawmlenih dim a pha hi.
  </para>
  <para style="p">
    <verse number="14" style="v" />Jesuh' na lamdang bawl a muh uh ciangin tua lai-a om mihonpite in, “Leitungah kamsang hong pai ding a kicipa pen hihpa hi taktak hi,” a ci uh hi.
  </para>
  <para style="p">
    <verse number="15" style="v" />Mihonte in thatanghat thu tawh kumpi-in amah a koih sawmna thu Jesuh in a theih ciangin mualtung lamah amah guak a kihemkhia hi.
  </para>
  <para style="p">
    <verse number="16" style="v" />A nitak ciangin tui gei-ah a nungzuite paisuk uh a,
  </para>
  <para style="p">
    <verse number="17" style="v" />gunkuang tungah tuangin Kapernaum khua lam manawhin a pai uh hi. Khua hong mialta a, ahi zongin amaute kiangah Jesuh hong tung nailo hi.
  </para>
  <para style="p">
    <verse number="18" style="v" />Huih nakpi-in hong nung ahih manin tui hong kilokgawp hi.
  </para>
  <para style="p">
    <verse number="19" style="v" />Tuigei panin tai thum tai li bang gunkuang a hawhkhit uh ciangin tuitungah Jesuh hong pai-in gunkuang lam a hong naih a mu uh hi. Amaute na lau mahmah uh ahih manin
  </para>
  <para style="p">
    <verse number="20" style="v" />Jesuh in amaute kiangah, “Keimah ka hi hi; lau kei un,” a ci hi.
  </para>
  <para style="p">
    <verse number="21" style="v" />Tua ciangin amaute nuam mahmah uh a, gunkuang tungah Jesuh kahto sakin, a sawtloin a paina ding mun uh a tungpah uh hi.
  </para>
  <para style="p">
    <verse number="22" style="v" />A zing ciangin tui galkhatah a omlai mihonte in tui gei-ah gunkuang khat a omlai mu uh a, a zan nitakin gunkuang tungah a tuan' uh ciangin a nungzuite lakah Jesuh a omlohna thu zong thei uh ahih manin a nungzuite bek a pai-in a ngaihsun uh hi.
  </para>
  <para style="p">
    <verse number="23" style="v" />Ahi zongin Tiberias khua panin gunkuang dang tampi hong pai a, Jesuh in lungdamna a kohkhit ciangin an a nekna uh munah hong tung uh hi.
  </para>
  <para style="p">
    <verse number="24" style="v" />Tua lai-ah Jesuh leh a nungzuite a om nawnlohna thu mihonte in a theih uh ciangin gunkuang tungah tuangin Jesuh a zong dingin Kapernaum khua lamah a pai uh hi.
  </para>
  <para style="p">
    <verse number="25" style="v" />Tui galkhatah Jesuh a muh uh ciangin, “Sia aw, bang hunin hih lai na tung na hi hiam?” a ci uh hi.
  </para>
  <para style="p">
    <verse number="26" style="v" />Jesuh in, “A mantakin ci lehang: Ka na lamdang bawlte na muh uh ciangin kei hong umin a hong zong na hi kei uh a, an na khamtakun na nek uh manin a hong zong na hi bek uh hi.
  </para>
  <para style="p">
    <verse number="27" style="v" />A ningthei ante ngaihsutin nei masa kei un la, nuntak tawntungna an kan masa zaw un. Pa Pasian in tua an a pia dingin kei hong sehsa ahih manin keimah in note tungah nuntak tawntungna an ka hong pia ding hi,” ci-in a dawng hi.
  </para>
  <para style="p">
    <verse number="28" style="v" />Tua ciangin amaute in, “Tua ahih leh Pasian ka lungkimsak theihna dingun bangci gamtat ding ka hi uh hiam?” ci-in a dot uh ciangin
  </para>
  <para style="p">
    <verse number="29" style="v" />Jesuh in, “Pasian in a hong sawlpa um le uh cin Pasian a lungkimna dingin a gamta na hi uh hi,” ci-in a dawng hi.
  </para>
  <para style="p">
    <verse number="30" style="v" />Tua ciangin amaute in, “Kote in mu-in ka hong uptheihna dingun bang na lamdang hong bawl ding a, bang hong sem ding na hi hiam?
  </para>
  <para style="p">
    <verse number="31" style="v" />Lai Siangtho sungah, ‘Amaute' nek dingin van panin an a pia hi,’ ci-in a kigelh mah bangin ka pu ka pate un gamsungah manna an ne uh hi,” a cih uh ciangin
  </para>
  <para style="p">
    <verse number="32" style="v" />Jesuh in, “A mantakin ci lehang: Moses in a piak an pen vantung an hilo hi. Vantung an taktak pen ka Pa in hong pia hi.
  </para>
  <para style="p">
    <verse number="33" style="v" />Pasian in a hong piak an pen vantung panin hong pai-in leitung mite a nungtasakpa ahi hi,” a ci hi.
  </para>
  <para style="p">
    <verse number="34" style="v" />Tua ciangin amaute in, “Sia aw, kote tungah tua an hong pia tawntung in,” a ci uh hi.
  </para>
  <para style="p">
    <verse number="35" style="v" />Tua ciangin Jesuh in, “Kei pen nuntakna an ka hi hi. Ka kiangah hong paite gilkial ngei nawnlo ding a, kei hong umte dangtak ngei nawnlo ding hi.
  </para>
  <para style="p">
    <verse number="36" style="v" />Ahi zongin note tungah ka hong gennop thu in: Note in kei hong mukhin napi-in na hong um nuam kei uh hi.
  </para>
  <para style="p">
    <verse number="37" style="v" />Ka pa in kei tungah a hong piak mi peuhmah ka kiangah hong pai ding a, ka kiangah a hong pai mi peuhmah ka hawlkhia kei ding hi.
  </para>
  <para style="p">
    <verse number="38" style="v" />Bang hang hiam cih leh keima ut bangin a sem ding hiloin kei hong sawlpa' deihna bangin a sem dingin vantung panin a hong pai ka hi hi.
  </para>
  <para style="p">
    <verse number="39" style="v" />Kei hong sawlpa' deihna in: Ka khutsungah a hong piak mi khempeuh khat zong khahsuah loin nitawp ni ciangin ka hin'sakkik ding ahi hi.
  </para>
  <para style="p">
    <verse number="40" style="v" />Tua ahih manin Tapa mu-in a um mi khempeuh in nuntak tawntungna ngahin, nitawp ni ciangin ka hin'sak ding, ka Pa in hong deih ahi hi,” a ci hi.
  </para>
  <para style="p">
    <verse number="41" style="v" />Jesuh in, “Kei pen vantung panin a hong pai an ka hi hi,” a cihna hangin mihonte phun ngeingai uh a,
  </para>
  <para style="p">
    <verse number="42" style="v" />“Hih Jesuh pen a nu leh a pa i theih hi a, Josef' tapa hi lel hilo ahi hiam? Tua hinapi-in bang hangin, ‘Vantung panin ka hong pai,’ cithei peuhmah ahi hiam?” ci-in a kiphunsan uh hi.
  </para>
  <para style="p">
    <verse number="43" style="v" />Tua ciangin Jesuh in, “Note khatlekhat kiphunsan kei un.
  </para>
  <para style="p">
    <verse number="44" style="v" />Kei hong sawl Pa in a kaihloh mite ka kiangah hong pai theilo ding a, ka kiangah hong pai mite nitawp ni ciangin ka hingsak ding hi.
  </para>
  <para style="p">
    <verse number="45" style="v" />Kamsangte in a lai gelhna uhah, ‘Pasian in mi khempeuh a hilh ding hi,’ na ci uh hi. Tua ahih manin Pa kiang panin thu za-in a thei mi khempeuh ka kiangah a hong pai ahi hi.
  </para>
  <para style="p">
    <verse number="46" style="v" />Hih bang ka cih ciangin Pa tawh a kimu khin ngei om hi, ka cihna hilo hi. Pasian kiang panin hong paipa bek in Pa a mu ngei ahi hi.
  </para>
  <para style="p">
    <verse number="47" style="v" />A mantakin kong genin-ah, kei hong umte bek in nuntak tawntungna ngah hi.
  </para>
  <para style="p">
    <verse number="48" style="v" />Kei pen nuntakna an ka hi hi.
  </para>
  <para style="p">
    <verse number="49" style="v" />Na pu na pate un gamsungah manna ne uh a, a vekpi-un si veve uh hi.
  </para>
  <para style="p">
    <verse number="50" style="v" />Ahi zongin vantung panin a hong pai an a ne mi peuhmah silo ding hi.
  </para>
  <para style="p">
    <verse number="51" style="v" />Kei pen vantung panin a hong paisuk nuntakna an ka hi hi. Tua an a ne mi peuhmah nungta tawntung ding hi. Leitung mite a nuntakna dingin ka piakding an pen keima sa ahi hi,” a ci hi.
  </para>
  <para style="p">
    <verse number="52" style="v" />Hih bangin a thugenna hangin mihonpite khatlekhat kitawng uh a, “Bangci-in hih mipa in nekdingin ama sa hong piathei ding ahi hiam?” a kici uh hi.
  </para>
  <para style="p">
    <verse number="53" style="v" />Tua ahih manin Jesuh in amaute kiangah, “A mantakin kong genin-ah, Mihing Tapa' sa na nek kei uh a, a sisan na dawn kei uh leh note sungah nuntakna omlo ding hi.
  </para>
  <para style="p">
    <verse number="54" style="v" />Ka sa ne-in ka si a dawnte a nungta tawntung hi a, nitawp ni ciangin ka hingsak ding hi.
  </para>
  <para style="p">
    <verse number="55" style="v" />Bang hang hiam cih leh ka sa, an taktak hi a, ka sisan, dawnding tui taktak ahi hi.
  </para>
  <para style="p">
    <verse number="56" style="v" />Ka sa ne-in ka si a dawnte pen kei tawh pumkhat ka hi uh hi.
  </para>
  <para style="p">
    <verse number="57" style="v" />A nungta Pa Pasian in kei hong sawl ahih manin ama hangin ka nuntak mah bangin keima sa a ne mite zong keima hang mahin nungta ding hi.
  </para>
  <para style="p">
    <verse number="58" style="v" />Tua ahih manin kei pen vantung panin a hong pai an ka hi a, na pu na pate un ne-in a sih veve-na ante tawh kibanglo hi. Hih kei' hong piak an a nete ahih leh nungta tawntung ding hi,” a ci hi.
  </para>
  <para style="p">
    <verse number="59" style="v" />Hih thute pen Kapernaum khua-a kikhopna innsunga a thuhilhna-ah a gen ahi hi.
  </para>
  <para style="p">
    <verse number="60" style="v" />A nungzuite nangawn un hih thu a zak ciangun, “Hih thugen haksa lua hi. Kua in zuizo ding ahi hiam?” a ci uh hi.
  </para>
  <para style="p">
    <verse number="61" style="v" />Ahi zongin Jesuh in hih thu-ah a nungzuite' phunna thei ahih manin, “Hih ka thugenna in note hong lungkiasak ahi hiam?
  </para>
  <para style="p">
    <verse number="62" style="v" />Mihing Tapa ama omna ngei-ah a ciahto kik a mu hi le uh cin bang na ci ding uh hiam?
  </para>
  <para style="p">
    <verse number="63" style="v" />Nuntakna a piathei pen Pasian' Kha hi a, mihingte' hihtheih bangmah omlo hi. Keima hong gen thute pen nuntakna a hong piathei tua Kha thu ahi hi.
  </para>
  <para style="p">
    <verse number="64" style="v" />Tua hinapi-in note pawlkhat in na um kei uh hi,” a ci hi. (Jesuh in a kipat cil peka kipanin kuateng in ama thu um ding a, kuateng in amah lehpei ding cih thu thei khinzo hi.)
  </para>
  <para style="p">
    <verse number="65" style="v" />Tua ciangin Jesuh in, “Ka Pa in ahi thei dingin bawl kei leh ka kiangah kuamah hong pai theilo ding hi, ka cihna thu pen hih thu hang mah ahi hi,” ci-in a genthuah lai hi.
  </para>
  <para style="p">
    <verse number="66" style="v" />Hih bangin a thugenna hangin a nung a zui a thungai mi tampi kileh kikin Jesuh zui nawnlo uh hi.
  </para>
  <para style="p">
    <verse number="67" style="v" />Tua ahih manin Jesuh in a nungzui sawmlenihte kiangah, “Note zong na ciahkik nuam mai uh hiam?” a cih ciangin
  </para>
  <para style="p">
    <verse number="68" style="v" />Simon Peter in, “Topa aw, ciah le ung kua kiang zuan mawk ding ka hi uh hiam? Nangmah in nuntak tawntungna ding thu na nei hi.
  </para>
  <para style="p">
    <verse number="69" style="v" />Tu-in nang ka hong um uh a, Pasian kiang panin a hong pai a Siangtho Pa na hihna thu ka hong thei uh hi,” ci-in a dawng hi.
  </para>
  <para style="p">
    <verse number="70" style="v" />Tua ciangin Jesuh in, “Note na sawmlenih mahun ka hong teel hinapi-in khat pen dawi na suakmawk uh hi,” a ci hi.
  </para>
  <para style="p">
    <verse number="71" style="v" />Sawmlenihte sung panin amah a lehpei ding ahih manin Simon Iskariot' tapa Judas thu a genna ahi hi.
  </para>
  <chapter number="7" style="c" />
  <para style="p">
    <verse number="1" style="v" />Tua khit ciangin Galilee gamsungah Jesuh zin kawikawi hi. Jerusalem khua-a om Jew mi uliante in amah thatnuam uh ahih manin Judea gamsungah zin nuam nawnlo hi.
  </para>
  <para style="p">
    <verse number="2" style="v" />Jew mite' Buk Pawi hun hong naita ahih manin,
  </para>
  <para style="p">
    <verse number="3" style="v" />ama sanggamte in Jesuh kiangah, “Na nung hong zui mihonte in na nasepna a muhtheihna dingun hih lai panin paikhia-in Judea gamah va pai in.
  </para>
  <para style="p">
    <verse number="4" style="v" />Mite' theihding a utpa in a simthamin na sem ngeilo hi. Hih bangin na semsem na hih manin na sepna thu mi khempeuh theisak vet in,” ci-in zahpihna tawh thu gen uh a,
  </para>
  <para style="p">
    <verse number="5" style="v" />ama sanggamte mahmah in zong Jesuh umlo uh hi.
  </para>
  <para style="p">
    <verse number="6" style="v" />Ahi zongin Jesuh in, “Kei-a' dingin pai ding a hunhoih hi nailo hi; ahi zongin note-a' dingin a hunhoih hi tawntung hi.
  </para>
  <para style="p">
    <verse number="7" style="v" />Leitung mite' gamtatnate hoihlo hi, ci-in gen tawntung ka hih manin amaute in kei hong mudah uh hi; ahi zongin note hong mudahlo uh hi.
  </para>
  <para style="p">
    <verse number="8" style="v" />Tua ahih manin pawisiim dingin note va pai un. Kei-a' dingin a hunhoih hi nailo ahih manin kei ka hong pai kei ding hi,” ci-in dawng a,
  </para>
  <para style="p">
    <verse number="9" style="v" />amah pai loin Galilee gamsung mahah a omlai hi.
  </para>
  <para style="p">
    <verse number="10" style="v" />Ahi zongin a sanggamte a din'khiat khit ciangin Jesuh zong Jerusalem-ah Buk Pawi siim dingin a nungpai hi. Ahi zongin a kilang lua-in pailoin a simpai ahi hi.
  </para>
  <para style="p">
    <verse number="11" style="v" />Jerusalem-a om Jew mi uliante in tua pawi lak khawng Jesuh zong uh a, “Koi-ah om ahi hiam?” a ci uh hi.
  </para>
  <para style="p">
    <verse number="12" style="v" />Ama thu hangin mihonte lakah kam kihona tampi om a, “Amah mi hoih mahmah khat hi,” ci uh a, pawlkhat in, “Mi khemin a lam khialhpih dingpa ahih manin mihoih hi hetlo hi,” a ci uh hi.
  </para>
  <para style="p">
    <verse number="13" style="v" />Ahi zongin Jerusalem khua-a Jew mi uliante a kihtakna hangun kuamah in Jesuh thu a kilangin gen ngamlo uh hi.
  </para>
  <para style="p">
    <verse number="14" style="v" />Pawi kham hunsung alang bang a bei khit ciangin biakinn sungah Jesuh lutin thuhilh ding a kipan hi.
  </para>
  <para style="p">
    <verse number="15" style="v" />Jew mi uliante in lamdangsa mahmah uh a, “Hih mipa cikmah-a sang kah ngeilo kimlai bang hangin thu hih zah thei ahi hiam?” a ci uh hi.
  </para>
  <para style="p">
    <verse number="16" style="v" />Tua ahih manin Jesuh in, “Ka thugente pen keima thu hilo a, kei a hong sawl Pasian kiang panin a hong pai thu ahi hi.
  </para>
  <para style="p">
    <verse number="17" style="v" />Pasian' deihna bangin a gamta nuam mi peuhmah in, ka thugente pen Pasian' kiang panin a hong pai thu a gen ka hihna leh keima thu bek tawh a gen ka hihna khenthei ding uh hi.
  </para>
  <para style="p">
    <verse number="18" style="v" />Amau' thu bek tawh thu a gente in amau' minthan'na ding a zong hi a, ahi zongin a hong sawlpa' minthan'na ding a zong keimah in thuman thutak gen ka hih manin zuauthu kihello hi.
  </para>
  <para style="p">
    <verse number="19" style="v" />Moses in note tungah Thukham hong pia napi-in kuamah in na zui kei uh hi. Tua hinapi, bang hangin thahdingin kei hong sawm na hi uh hiam?” a ci hi.
  </para>
  <para style="p">
    <verse number="20" style="v" />Tua ciangin mihonte in, “Dawivei hi teh! Kua in nang thah hong sawm ahi hiam?” a ci uh hi.
  </para>
  <para style="p">
    <verse number="21" style="v" />Jesuh in, “Sabbath ni-in cina damsakna na lamdang khat ka bawlna hangin lamdang na sa mahmah uh hi.
  </para>
  <para style="p">
    <verse number="22" style="v" />Moses in na tapate uh vun na at ding uh thu hong pia a, (a taktakin Moses thupiak ma pekin na pu na pate un a palsat thu ahi hi) vun at ni ding leh Sabbath ni a kituahkhak ciangin a vun na at veve uh hi.
  </para>
  <para style="p">
    <verse number="23" style="v" />Moses thupiakna a kipelhlohna dingin Sabbath ni-in vun at na hih uh leh Sabbath ni-in mi khat ka damsak manin bang hangin kei tungah heh na hi uh hiam?
  </para>
  <para style="p">
    <verse number="24" style="v" />A tungthama kimu nate siksanin thu khen kei un la, thu taktak siksanin thu khenzaw un,” a ci hi.
  </para>
  <para style="p">
    <verse number="25" style="v" />Jerusalem khuami pawlkhat in, “Thah dingin a sawmpa uh hihpa hilo ahi hiam?
  </para>
  <para style="p">
    <verse number="26" style="v" />Tua hinapi, mihon lakah thu gengen napi-in kuamah in bangmah cihlo uh hi. Uliante in Khrih hi, ci-in theihtelna nei uh hi ding hiam?
  </para>
  <para style="p">
    <verse number="27" style="v" />Tua ding lah, hih mipa hong pian'khiatna i theih hi a, Khrih hong pai ciangin ama pian'khiatna kuamah in a theih ding hilo hi,” a ci uh hi.
  </para>
  <para style="p">
    <verse number="28" style="v" />Tua ahih manin biakinn sungah a gen mah bangin mi khempeuh zakin genkhia a, “Kei hong theitel taktak a, ka hong pian'khiatna mun a thei takpi mah na hi uh hiam? Keima thu tawh a hong paitawm ka hi kei hi; kei a hong sawl a thumanpa a theilo na hi uh hi.
  </para>
  <para style="p">
    <verse number="29" style="v" />Ahi zongin amah in kei hong sawlin, ama kiang panin a hong pai ka hih manin ke'n ka thei hi,” a ci hi.
  </para>
  <para style="p">
    <verse number="30" style="v" />Tua ciangin amaute in Jesuh mat ding hanciam uh hi; ahi zongin ama hun tung nailo ahih manin kuamah in va sulo hi.
  </para>
  <para style="p">
    <verse number="31" style="v" />Ahi zongin mihon lak panin mi tampi mah in amah um uh a, “Khrih hong pai ciangin hih mipa sangin na lamdang tamzaw hong bawl tuan ding ahi hiam?” a ci uh hi.
  </para>
  <para style="p">
    <verse number="32" style="v" />Hih bangin mihonpite a kihona thu Farisi mite in za uh ahih manin amaute leh siampi liante in Jesuh a man dingin biakinncing palikte pawlkhat a sawl uh hi.
  </para>
  <para style="p">
    <verse number="33" style="v" />Jesuh in tua mite kiangah, “Note lakah tawlkhat ka om lai ding a, tua ciangin kei hong sawlpa kiangah ka pai ding hi.
  </para>
  <para style="p">
    <verse number="34" style="v" />Keima omna munah note hong pai theilo ding na hih manun tua hun ciangin kei nong zon' uh hangin nong mu kei ding uh hi,” a na ci hi.
  </para>
  <para style="p">
    <verse number="35" style="v" />Tua ciangin Jew mi uliante khatlekhat kiho uh a, “I muh zawhloh dingin hih mipa koi lai-ah paisawm hi ding ahi hiam? Jew mite omna Grik khuapi tuamtuamte-ah pai-in Grik mite kiangah thu hilhsawm hi ding ahi hiam?
  </para>
  <para style="p">
    <verse number="36" style="v" />‘Kei nong zon' uh hangin nong muzo kei ding uh hi,’ a cihna leh ‘Keima omna munah nong pai thei kei ding uh hi,’ a cih ciangin bang a cihnopna hi ding ahi hiam?” ci-in a kikum uh hi.
  </para>
  <para style="p">
    <verse number="37" style="v" />Pawi bei ni ding pen a thupi pen ni hi a, tua ni-in mihon lakah Jesuh dingin nakpi takin kiko a, “A dangtak na om uh leh ka kiangah hong pai un la tui hong dawn un.
  </para>
  <para style="p">
    <verse number="38" style="v" />Lai Siangtho sungah, ‘Kei hong um mite sung panin nuntakna tui luangkhia ding hi,’ a cih mah bangin kei hong um mite ka kiangah hong pai-in hong dawn ta un,” a ci hi.
  </para>
  <para style="p">
    <verse number="39" style="v" />Jesuh in hih bang a gen ciangin amah a umte in a ngahding Kha Siangtho thu a genna hi a, tua hun laitakin Pasian' pianzia nei-in sihna panin Jesuh kithosak kik nailo ahih manin Kha Siangtho kipiakhia nailo hi.
  </para>
  <para style="p">
    <verse number="40" style="v" />Hih thu a zak uh ciangin mihon pawlkhat in, “Hihpa pen Kamsangpa taktak hi,” ci uh a,
  </para>
  <para style="p">
    <verse number="41" style="v" />pawlkhat in, “Hihpa, Khrih ahi hi,” a ci uh hi. Ahi zongin pawlkhat in, “Galilee gam panin Khrih hong piang ding ahi hiam?
  </para>
  <para style="p">
    <verse number="42" style="v" />Khrih i cih pen David' suan hi ding a, David' suahna Bethlehem khua-ah suak ding hi, ci-in Lai Siangtho sungah kigelh hilo ahi hiam?” a ci uh hi.
  </para>
  <para style="p">
    <verse number="43" style="v" />Tua ahih manin Jesuh thu tawh kisai-ah mihonte' lungsim kituaklo hi.
  </para>
  <para style="p">
    <verse number="44" style="v" />Mi pawlkhat in Jesuh man nuam uh hi; ahi zongin kuamah in su ngamlo hi.
  </para>
  <para style="p">
    <verse number="45" style="v" />Tua ciangin siampi liante leh Farisi mite kiangah palikte a va ciahkik uh ciangin, “Bang hangin amah hong kailo na hi uh hiam” a na ci uh hi.
  </para>
  <para style="p">
    <verse number="46" style="v" />Palikte in, “Hih mipa' thugen bangin a gen kuamah om nailo hi,” a cih uh ciangin
  </para>
  <para style="p">
    <verse number="47" style="v" />Farisi mite in, “Note zong hong khem khinzo ta ahi hiam?
  </para>
  <para style="p">
    <verse number="48" style="v" />Jew mi uliante hita leh Farisi mite hita leh sung panin amah a um, na theih uh omnai ahi hiam?
  </para>
  <para style="p">
    <verse number="49" style="v" />Hih mihonte in ahih leh Moses Thukham theilo uh ahih manin Pasian' samsiatna a thuak dingte hi lel uh hi,” a ci uh hi.
  </para>
  <para style="p">
    <verse number="50" style="v" />Tua hun ma-in Jesuh kiangah a va hawhsim ngei Nikodemas zong uliante sungah kihel ahih manin
  </para>
  <para style="p">
    <verse number="51" style="v" />amah in, “Mi khat peuhmah a thu dongin ama gamtatnate i theih masak mateng mawhsakna thu i khen ding pen i Thukham tawh kituaklo hi,” a ci hi.
  </para>
  <para style="p">
    <verse number="53" style="v" />Tua ciangin amaute in, “Nang zong Galilee gammi na hi hiam? Lai Siangtho sung sim lecin Galilee gamsung panin kamsang khat beek a pian' ngeilohna thu na thei ding hi,” a ci uh hi.
  </para>
  <chapter number="8" style="c" />
  <para style="p">
    <verse number="1" style="v" />(Tua ciangin mi khempeuh a inn ciat uhah ciah uh a, Jesuh ahih leh Oliv Mual tungah a paito hi.
  </para>
  <para style="p">
    <verse number="2" style="v" />Ahi zongin a zing ciang zingsang tungin biakinn-ah paikik a, mihon tampi ama kiangah hong kikhawm uh ahih manin amaute tungah thuhilh ding a kipan hi.
  </para>
  <para style="p">
    <verse number="3" style="v" />Tua laitakin Thukham hilh siate leh Farisi mite in pasal tawh a mawh laitakin a kiman numei khat hong paipih uh a, amaute mai-ah a dingsak uh hi.
  </para>
  <para style="p">
    <verse number="4" style="v" />Tua ciangin Jesuh kiangah, “Sia aw, pasal tawh a mawh laitakin hih numei a kiman ahi hi.
  </para>
  <para style="p">
    <verse number="5" style="v" />Hih bang mite pen suang tawh den'lup dingin i Thukham sungah Moses in na gen hi. Tu-in nangmah in bangci ngaihsut na hi hiam?” ci-in a dong uh hi.
  </para>
  <para style="p">
    <verse number="6" style="v" />Hih bangin a dot uh ciangin Jesuh a mawhsak theihna dingun a thangsiahna uh ahi hi. Jesuh zong kunsuk a, a khutme tawh leilak a gelh hi.
  </para>
  <para style="p">
    <verse number="7" style="v" />Amaute in Jesuh kiangah dong teitei uh ahih manin amah zong dingin amaute kiangah, “Note lakah mawhna a nei hetlopa in deng masa un,” a cih khit ciangin,
  </para>
  <para style="p">
    <verse number="8" style="v" />kunin leilak a gelh leuleu hi.
  </para>
  <para style="p">
    <verse number="9" style="v" />Ahi zongin hih kammal a zak uh ciangin amaute a khangham pen panin khat khatin paikhia uh a, a tawpna-ah Jesuh leh a mai-ah a ding numei bek a omlai hi.
  </para>
  <para style="p">
    <verse number="10" style="v" />Tua ciangin Jesuh khuadakto-in numei kiangah, “Numei aw, amaute koilai tungkhin uh ahi hiam? Nang mawhsakin thu hong khen ding kuamah om nawnlo ahi hiam?” a cih ciangin
  </para>
  <para style="p">
    <verse number="11" style="v" />numei in, “Topa aw, kuamah in thu hong khenlo hi,” ci-in a dawng hi. Tua ciangin Jesuh in, “Kei zong nang tungah thu kong khen kei hi. Ciah in la, mawhna bawl nawn kei in,” a ci hi.)
  </para>
  <para style="p">
    <verse number="12" style="v" />Tua khit ciangin Jesuh in mihonte kiangah a thugenna khatah, “Kei pen leitung khuavak ka hi hi. Kei hong zuite in khuavak nuntakna nei ding uh a, khuamial gamtatna neilo ding uh hi,” a ci hi.
  </para>
  <para style="p">
    <verse number="13" style="v" />Tua ciangin Farisi mite in, “Nang leh nang a kigentawm na hih manin na thugente a manin kisang theilo hi,” a cih uh ciangin
  </para>
  <para style="p">
    <verse number="14" style="v" />Jesuh in, “Kei leh kei a kigentawm ka hih hangin ka thugente a man mah hi veve hi. Bang hang hiam cih leh koi panin hong pai-in koi lai-ah pai ding cih ka kithei a, note in kei ka hong paikhiatna leh ka paina ding a theilo na hizaw uh hi.
  </para>
  <para style="p">
    <verse number="15" style="v" />Thu a theilopi-in kei na hong mawhsak uh hi; ahi zongin ke'n kuamah ka mawhsak kei hi.
  </para>
  <para style="p">
    <verse number="16" style="v" />Mi mawhsakin thu a khen hita mah leng zong, a thukhen pen kei bek hiloin kei a hong sawl Pa Pasian leh keimah in a khenkhawm ka hih manun ka thukhennate a man taktak ahi hi.
  </para>
  <para style="p">
    <verse number="17" style="v" />Na Thukham sung uhah zong, ‘Thu khat peuhpeuhah mi nih in a manna teci pangin a gen leh a genna uh thuman hi,’ ci-in na kigelh ahih mah bangin,
  </para>
  <para style="p">
    <verse number="18" style="v" />keima-a' ding teci ka pang a, kei hong sawl Pa Pasian in zong keima-a' dingin teci a pang hi,” ci-in a dawng hi.
  </para>
  <para style="p">
    <verse number="19" style="v" />Tua ciangin amaute in, “Na pa koi-ah om ahi hiam?” ci-in dong uh a, Jesuh in, “Kei ka hi a, ka Pa ahi zongin na hong thei kei uh hi. Kei hong thei hi le uh cin ka Pa zong na thei ding uh hi,” ci-in a dawng hi.
  </para>
  <para style="p">
    <verse number="20" style="v" />Jesuh in hih thute pen sumpi khiatna kuang a kikoihna biakinn dei sungah a gen hi a, ahi zongin ama hun tung nailo ahih manin kuamah in amah manlo uh hi.
  </para>
  <para style="p">
    <verse number="21" style="v" />Tua ciangin Jesuh in amaute kiangah, “Kei ka paikhia ding hi. Note in kei na hong zong ding uh a, ahi zongin na mawhna uh na sihpih ding uh hi. Ka paina-ah note na hong pai thei kei ding uh hi,” a ci hi.
  </para>
  <para style="p">
    <verse number="22" style="v" />Tua ahih manin Jew mi uliante in, “‘Ka paina-ah note na hong pai thei kei ding uh hi,’ ci ahih manin amahmah kithattawm ding a cihna hi ding hiam?” a ci uh hi.
  </para>
  <para style="p">
    <verse number="23" style="v" />Tua ciangin Jesuh in amaute kiangah, “Note pen nuailam mi na hi uh a, kei pen tunglam mi ka hi hi. Note pen hih leitung mi na hi uh a, kei pen hih leitung mi ka hi kei hi.
  </para>
  <para style="p">
    <verse number="24" style="v" />Kei pen, ‘Kei ka hihlam na hong up kei uh leh na mawhna uh a sihpih ding na hih manun, na mawhna uh na sihpih ding uh hi,’ ci-in ka hong genna pen hih thu hang ahi hi,” a ci hi.
  </para>
  <para style="p">
    <verse number="25" style="v" />Tua ciangin amaute in, “Nang kua na hi hiam?” ci-in a dot uh ciangin Jesuh in, “A kipat cila kipan ka hong gensa mah ka hi hi.
  </para>
  <para style="p">
    <verse number="26" style="v" />Note' thu genin, note' thu ka khen ding tampi tak om hi. Kei a hong sawlpa a thuman a thutak hi a, ama tung panin ka zaksa thute bek leitung mite tungah a pulak ka hi hi,” ci-in a dawng hi.
  </para>
  <para style="p">
    <verse number="27" style="v" />Jesuh in Pa Pasian' thu a gengen ahih lamtak amaute in theilo uh hi.
  </para>
  <para style="p">
    <verse number="28" style="v" />Tua ahih manin Jesuh in, “Mihing Tapa na khai khit uh ciangin ‘Kei kua ka hi hiam?’ cih thu na hong thei ding uh hi. Tua hun ciangin kei' thu bek tawh bangmah hihloin, ka Pa' hong hilhsa teng bek a gen ka hihna thu na thei ding uh hi.
  </para>
  <para style="p">
    <verse number="29" style="v" />Kei a hong sawlpa' lungkimna bang bekin gamta tawntung ka hih manin amah in kei guak hong nusia loin, hong ompih tawntung hi,” a ci hi.
  </para>
  <para style="p">
    <verse number="30" style="v" />Tua bangin Jesuh in thu a gen ciangin mi tampi in amah a um uh hi.
  </para>
  <para style="p">
    <verse number="31" style="v" />Tua ahih manin amah a um Jew mite kiangah Jesuh in, “Ka thuhilhnate na zuih paisuak nak uh leh ka nungzui taktakte na hi ding uh hi.
  </para>
  <para style="p">
    <verse number="32" style="v" />Tua ciangin thuman na thei ding uh a, tua thuman in note hong suaktasak ding hi,” a cih leh
  </para>
  <para style="p">
    <verse number="33" style="v" />amaute in, “Kote Abraham' suanlekhakte ka hi uh a, cikmahin kuama salin ka om ngei kei uh hi. Tua ahih manin bang hangin, ‘Note suakta ding,’ hong cithei na hi hiam?” a ci uh hi.
  </para>
  <para style="p">
    <verse number="34" style="v" />Tua ciangin Jesuh in, “A mantakin ci lehang mawhna a bawl mi peuhmah mawhna' sila ahi uh hi.
  </para>
  <para style="p">
    <verse number="35" style="v" />Silate pen innkuan mite tawh omkhawm paisuak lo a, tapa ahih leh om paisuak hi.
  </para>
  <para style="p">
    <verse number="36" style="v" />Tua ahih manin Tapa in note hong khah leh a suakta takpi na hi uh hi.
  </para>
  <para style="p">
    <verse number="37" style="v" />Note pen Abraham' suanlekhakte na hihna uh ka thei hi. Ahi zongin ka thugente hong umlo na hih manun kei thah dingin nong sawm uh hi.
  </para>
  <para style="p">
    <verse number="38" style="v" />Tua ahih manin keimah in ahih leh ka Pa' hong lahsa thute bek a gen ka hi a, ahi zongin note ahih leh na pa uh hong sawl bangin a gamta na hi uh hi,” a ci hi.
  </para>
  <para style="p">
    <verse number="39" style="v" />Amaute in, “Kote' pa Abraham ahi hi,” ci-in a dawn' uh ciangin Jesuh in, “Abraham' tate taktak hi le uh cin Abraham' gamtat bangin na gamta ding uh hi.
  </para>
  <para style="p">
    <verse number="40" style="v" />A taktakin ci lehang, ka hihna khempeuh Pasian' kiang panin ka zaksa thuman thu ka hong gen hinapi-in note in kei thahding na hong sawm uh hi. Hih note' gamtat bangin Abraham gamtalo hi.
  </para>
  <para style="p">
    <verse number="41" style="v" />Note pen na pa uh gamtat bangin a gamta na hi uh hi,” a ci hi. Tua ciangin amaute in, “Kote pen zawlta ka hi kei uh a, ka Pa uh Pasian ahi hi,” a cih uh ciangin
  </para>
  <para style="p">
    <verse number="42" style="v" />Jesuh in, “Kei pen Pasian kiang panin hong pai-in hih lai-ah hong om ka hih manin, Pasian pen na pa taktak uh hi leh kei na hong it ding uh hi. Keima thu-in a hong paitawm ka hi kei a, ama hong sawl ka hi hi.
  </para>
  <para style="p">
    <verse number="43" style="v" />Bang hangin ka thugente thei theilo na hi uh hiam? Ka thugente na ngaih noploh man uh ahi hi.
  </para>
  <para style="p">
    <verse number="44" style="v" />Note pen na pa uh Dawimangpa' tate na hi uh a, na pa uh deihna bangin a gamta nuam na hi uh hi. A kipata kipanin na pa uh mi that hi a, thuman gen ngeilo ahih manin thuman tawh kipawl theilo hi. Amah pen zuauna khempeuh a pian'na a zuaugenpa ahih manin zuau a gen ciangin ama ngeina hi lel hi.
  </para>
  <para style="p">
    <verse number="45" style="v" />Tua ahih manin thuman ka hong gen ciangin na hong um thei kei uh hi.
  </para>
  <para style="p">
    <verse number="46" style="v" />Note lakah kua in ka mawhna na hong lakthei uh hiam? Hong lak theilo na hih manun thuman ka gen ciangin bang hangin hong umlo na hi uh hiam?
  </para>
  <para style="p">
    <verse number="47" style="v" />Pasian kiang panin a paite in Pasian' thugen za thei hi. Ahi zongin note pen Pasian kiang pan hilo na hih manun Pasian' thu na ngai nuam kei uh hi,” ci-in a dawng hi.
  </para>
  <para style="p">
    <verse number="48" style="v" />Tua ciangin Jew mihonte in, “Nang Samaria mi hi-in, dawivei hi teh, ka hong cih uh a man mah hilo ahi hiam?” a cih uh ciangin
  </para>
  <para style="p">
    <verse number="49" style="v" />Jesuh in, “Kei dawivei ka hi kei hi. Keimah in ka Pa ka zahtakbawl a, ahi zongin note in kei nong simmawhbawl uh hi.
  </para>
  <para style="p">
    <verse number="50" style="v" />Kei ka minthan' theihna ding ka hanciam kei a, ahi zongin keima minthan'na ding zongin, kei a hong angvan ding thukhen ding Khat om hi.
  </para>
  <para style="p">
    <verse number="51" style="v" />A mantakin ci lehang, keima thuhilhna a zui peuhpeuh si nawnlo ding hi,” ci-in a dawng hi.
  </para>
  <para style="p">
    <verse number="52" style="v" />Tua ciangin mihonte in, “Dawivei taktak na hihna thu tu-in ka hong thei uh hi. Kamsangte khempeuh leh Abraham zong si napi-in, ‘Keima thuhilhna a zui peuhpeuh si nawnlo ding,’ na ci lailai hi.
  </para>
  <para style="p">
    <verse number="53" style="v" />Kote' pupi Abraham zong si ahih manin amah sangin a lianzaw dingin ki-um na hi hiam? Tua banah kamsangte khempeuh zong si ahih manin nang a kua-in kingaihsun na hi hiam?” a cih uh ciangin
  </para>
  <para style="p">
    <verse number="54" style="v" />Jesuh in, “Kei leh kei a kipahtawi hi leng ka kipahtawina a mawkna hi ding hi. Ahi zongin kei hong pahtawipa pen ka Pasian uh ahi hi, na cih uh keima Pa ahi hi.
  </para>
  <para style="p">
    <verse number="55" style="v" />Note in amah na thei ngei kei uh a, ahi zongin ke'n ka thei hi. Amah ka thei kei hi, a ci hi leng, note mah bangin kei zong a zuau ka hi ding hi. Ahi zongin ke'n amah thei ka hih manin ama thu ka mang hi.
  </para>
  <para style="p">
    <verse number="56" style="v" />Note' pupi Abraham in keima hun a tun'ding lawp mahmah a, amah in tua hun mu-in nuam mahmah hi,” ci-in a dawng hi.
  </para>
  <para style="p">
    <verse number="57" style="v" />Tua ciangin amaute in, “Nang pen kum sawmnga zong pha nailo na hih manin Abraham mu ding na hi hiam?” a cih uh leh
  </para>
  <para style="p">
    <verse number="58" style="v" />Jesuh in, “A taktakin ci lehang, Abraham a pian' ma-in kei ka omkhin hi,” ci-in a dawng hi.
  </para>
  <para style="p">
    <verse number="59" style="v" />Tua bang a cih ciangin amaute in amah a den'na ding suang tawm uh a, ahi zongin biakinn sung panin Jesuh a gelkhia hi.
  </para>
  <chapter number="9" style="c" />
  <para style="p">
    <verse number="1" style="v" />Tua bangin Jesuh a paikhiat ciangin a pian'pih mittaw mi khat a mu hi.
  </para>
  <para style="p">
    <verse number="2" style="v" />A nungzuite in, “Sia aw, hihpa a mittawtna ama mawhna hang ahi hiam, a nu a pate' mawhna hang ahi hiam?” ci-in a dong uh hi.
  </para>
  <para style="p">
    <verse number="3" style="v" />Jesuh in, “A mittawtna pen ama mawhna leh a nu leh a pate' mawhna hang hilo a, ama tungah Pasian' vangliatna a kilat theihna dingin a mittaw ahi hi.
  </para>
  <para style="p">
    <verse number="4" style="v" />Sun khuavak laiteng kei hong sawlpa' na i sem ding hi. Kuamah in na a sep theihloh zan hun zong hong tung ding hi.
  </para>
  <para style="p">
    <verse number="5" style="v" />Leitungah ka om laiteng kei pen leitung mite-a' dingin khuavak ka hi hi,” ci-in a dawng hi.
  </para>
  <para style="p">
    <verse number="6" style="v" />Tua khit ciangin leilakah a cil sia-in buannawi bawl a, a mipa' mitah tua buannawi a nuhkawmin,
  </para>
  <para style="p">
    <verse number="7" style="v" />“Siloam Bual-ah na mai va phiat in,” ci-in a sawl hi. (Siloam a cih ciangin, Sawl, a cihna a hi hi.) Tua ahih manin mittawpa zong va pai-in a mai va phiat a, khua mutheisa-in hong paikik hi.
  </para>
  <para style="p">
    <verse number="8" style="v" />Tua hun ma-in amah ngettawm suangin a om a mu a vengte leh amah a mu ngei mite in khua a muhtheihna a muh uh ciangin, “Ngettawm suangin a tutu mipa hilo ahi hiam?” a ci uh hi.
  </para>
  <para style="p">
    <verse number="9" style="v" />Mi pawlkhat in, “Amah hi mah hi,” ci uh a, ahi zongin pawlkhat in, “Amah hilo hi; a kisun lel ahi hi,” a ci uh hi. Ahi zongin amah in, “Kei pen tua mipa ka hi hi,” a cih ciangin
  </para>
  <para style="p">
    <verse number="10" style="v" />amaute in, “Tuapa na hih leh bangci-in khua mu theikik na hi hiam?” ci-in a dong uh hi.
  </para>
  <para style="p">
    <verse number="11" style="v" />Amah in, “Jesuh a kici mi khat in a cil tawh buan bawlin ka mitte hong nuhsak a, ‘Siloam Bual-ah pai in la na mai va phiat in,’ hong ci ahih manin kei zong va pai-in ka mai ka phiat leh khua ka mu theikik hi,” ci-in a dawng hi.
  </para>
  <para style="p">
    <verse number="12" style="v" />Tua ciangin amaute in, “Tua mipa koi-ah om ahi hiam?” ci-in a dot uh leh, “Ka thei kei hi,” ci-in a dawng hi.
  </para>
  <para style="p">
    <verse number="13" style="v" />Amaute in Farisi mite kiangah tua mittaw ngeipa a paipih uh hi.
  </para>
  <para style="p">
    <verse number="14" style="v" />Jesuh in buan bawlin a mit a vaksak ni pen Sabbath ni ahi hi.
  </para>
  <para style="p">
    <verse number="15" style="v" />Farisi mite in tua mipa in khua a muhtheih kikna zia thu dong leuleu uh hi. Amah in, “Tua mipa in ka mitah buan hong nuh a, ka mai ka phiat leh khua ka mu theikik hi,” a ci hi.
  </para>
  <para style="p">
    <verse number="16" style="v" />Farisi mi pawlkhat in, “Amah in Sabbath ni tanglo ahih manin Pasian kiang panin hong pai mi hilo ding hi,” a ci uh hi. Ahi zongin pawlkhatte in, “A gamta khial mi in bang hangin hih bangin na lamdang bawlthei ding ahi hiam?” ci leuleu ahih manin mite' ngaihsutna kituaklo hi.
  </para>
  <para style="p">
    <verse number="17" style="v" />Tua ahih manin Farisi mite in mittawpa kiangah, “Ka mit khua hong musak hi, ci na hih manin amah kua hi dingin ngaihsun na hi hiam?” ci-in a dotkik uh ciangin, “Amah kamsang khat hi ding hi,” ci-in a dawng hi.
  </para>
  <para style="p">
    <verse number="18" style="v" />Jerusalem khua-a om Jew mi uliante in hih mipa a mittaw ngei hinapi-in tu-in khua mukik thei hi, cih pen um theilo uh ahih manin a mittawpa' nu leh pate sam uh a,
  </para>
  <para style="p">
    <verse number="19" style="v" />amaute kiangah, “A pian'pih-a mittaw na cih uh na tapa uh hihpa mah ahi hiam? Tua ahih kei leh bangci-in khua mukik thei ahi hiam?” ci-in a dot uh ciangin
  </para>
  <para style="p">
    <verse number="20" style="v" />a nu leh a pate in, “Hih mipa pen ka tapa uh ahihna leh a pian'pih mittaw ahihna thu ka thei uh hi.
  </para>
  <para style="p">
    <verse number="21" style="v" />Ahi zongin bangci-in khua mukik thei hiam cihna leh kua in khua mu theisak kik hiam cih thu ka thei kei uh hi. Amah naupang hi nawnlo ahih manin amahmah dong le uh cin hong gen thei ding hi,” ci-in a dawng uh hi.
  </para>
  <para style="p">
    <verse number="22" style="v" />Jesuh pen Khrih hi, ci-in a gen peuhpeuh, kikhopna inn panin hawlkhia ni, ci-in Jew mi uliante in thukimna neikhin uh ahih manin, Jew mi uliante a kihtakna uh hangin a nu leh a pate in hih bangin a gen uh ahi hi.
  </para>
  <para style="p">
    <verse number="23" style="v" />Tua ahih manin a nu a pate in, “Amah naupang hi nawnlo ahih manin amahmah dong un,” a ci uh ahi hi.
  </para>
  <para style="p">
    <verse number="24" style="v" />Tua ciangin a mittaw ngeipa mah samkik leuleu uh a, “Pasian' mai-ah kiciamin a man taktak hong gen in. Kote in hih mipa thukham palsatin a gamtapa hi, ci-in ka thei uh hi,” a cih uh ciangin amah in,
  </para>
  <para style="p">
    <verse number="25" style="v" />“Amah a gamta khial ahih leh ahihloh bangmah ka thei kei hi. Keima theih thu in: Nidangin a mittaw kimlai, tu-in khua ka mukik theita hi,” ci-in a dawng hi.
  </para>
  <para style="p">
    <verse number="26" style="v" />Tua ciangin amaute in, “Amah in nang bang hong cih a, na mit khua hong bangci muhsak ahi hiam?” ci-in a dot uh ciangin,
  </para>
  <para style="p">
    <verse number="27" style="v" />“A thuteng ka hong gen khitsa hinapi, ka thugen na um kei uh hi. Bang dingin za kikkik nuam na hi uh hiam? Note zong ama nungzui suak nuam na hi uh hiam?” ci-in a dawng hi.
  </para>
  <para style="p">
    <verse number="28" style="v" />Tua ciangin amaute in mittaw ngeipa kobawlin, “Nang pen ama nungzui na hi a, kote ka hih uh leh Moses' nungzui ka hi uh hi.
  </para>
  <para style="p">
    <verse number="29" style="v" />Pasian in Moses a hopihna thu ka thei uh a, hih mipa ahih leh koi lai panin hong piang ahi hiam cih nangawn ka thei kei uh hi,” a ci uh hi.
  </para>
  <para style="p">
    <verse number="30" style="v" />Tua ciangin mittaw ngeipa in, “Amah in kei khua hong musak thei napi, amah koi pana hong piang ahi hiam cih na theihloh uh lamdang mahmah hi.
  </para>
  <para style="p">
    <verse number="31" style="v" />Pasian in thukham a palsat mite' thu ngailo a, amah bia-in, ama deih bangin a gamta mite' thu ngai hi, ci-in ko ka thei uh hi.
  </para>
  <para style="p">
    <verse number="32" style="v" />Leitung pian' cila kipanin pian'pih mittaw khua a musak thei a omlam kiza ngei nailo hi.
  </para>
  <para style="p">
    <verse number="33" style="v" />Tua ahih manin Pasian kiang panin hong pai hi kei leh hih bang hih theilo ding hi,” ci-in a dawng hi.
  </para>
  <para style="p">
    <verse number="34" style="v" />Tua ciangin amaute in, “Mawhna bulomtang sung panin suakin a khangkhia mipa in kote tungah thu hong hilhsawm na hi hiam?” ci-in tua mittaw ngeipa a hawlkhia uh hi.
  </para>
  <para style="p">
    <verse number="35" style="v" />Hih mipa a kihawlkhiatna thu Jesuh in za ahih manin amah a muh ciangin, “Mihing Tapa na um hiam?” ci-in a dong hi.
  </para>
  <para style="p">
    <verse number="36" style="v" />Amah in, “Amah ka uptheihna dingin amah kua ahi hiam?” a ci hi.
  </para>
  <para style="p">
    <verse number="37" style="v" />Jesuh in, “Amah na mukhin a, nang tawh a kiho mipa ahi hi,” a cih ciangin
  </para>
  <para style="p">
    <verse number="38" style="v" />amah in, “Topa aw, ka hong um hi,” ci-in Jesuh a bia hi.
  </para>
  <para style="p">
    <verse number="39" style="v" />Tua ciangin Jesuh in, “Mittawte in khua a muhtheihna ding leh khua mu thei-a kineite mittaw a battheihna dingin leitungah thukhen dingin a hong pai ka hi hi,” a ci hi.
  </para>
  <para style="p">
    <verse number="40" style="v" />Ama kiangah a om Farisi mi pawlkhat in hih bangin a thugenna a zak uh ciangin, “Kote zong a mittaw-in hong ngaihsun na hi hiam?” ci-in a dong uh hi.
  </para>
  <para style="p">
    <verse number="41" style="v" />Jesuh in, “A mittaw hi le uh cin mawhna tawh na kipelh ding uh hi. Ahi zongin khua mu thei ung, ci na hih manun na mawhna uh a ngei mahin a omlai ahi hi,” ci-in a dawng hi.
  </para>
  <chapter number="10" style="c" />
  <para style="p">
    <verse number="1" style="v" />Tua ciangin Jesuh in, “A mantakin ci lehang, tuukulh kongah lutloin a mun dang panin kahin a lut mite pen a guta a buluh ahi hi.
  </para>
  <para style="p">
    <verse number="2" style="v" />Ahi zongin tuukulh kong tawnin a lut mipa ahih leh a tuute a cingpa ahi hi.
  </para>
  <para style="p">
    <verse number="3" style="v" />Tua ahih manin tuukong cingpa in a kong hon' a, a tuute a min ciatin a sap ciangin a tuute in a thu mang a, amah in tuukulh panin a tuute a pusuah khiatpih hi.
  </para>
  <para style="p">
    <verse number="4" style="v" />A tuute khempeuh a pusuah khiat khit ciangin tuate mai-ah a cingpa pai a, a cingpa' aw thei uh ahih manin tuute in amah a zui uh hi.
  </para>
  <para style="p">
    <verse number="5" style="v" />Tuute in midangte' nung zuilo uh hi; midangte' aw thei theilo uh ahih manin lau-in taisanzaw uh hi,” a ci hi.
  </para>
  <para style="p">
    <verse number="6" style="v" />Jesuh in hih thugentehna tawh thu a gen hangin amaute in Jesuh' gennop thu a theithei tuan kei uh hi.
  </para>
  <para style="p">
    <verse number="7" style="v" />Tua ahih manin Jesuh in amaute kiangah thu genkik leuleu a, “A mantakin ci lehang, kei pen tuute' paina kongpi ka hi hi.
  </para>
  <para style="p">
    <verse number="8" style="v" />Keima hun ma-in a hong pai mite ahih leh guta buluhte ahih manun tuute in amaute donlo uh hi.
  </para>
  <para style="p">
    <verse number="9" style="v" />Kei, kongpi ka hi hi. Keimah tawnin a pai tuu khempeuh in lauhuaina tuakkha loin, a ututun sungtumin pusuakin lonona mun a mu ding uh hi.
  </para>
  <para style="p">
    <verse number="10" style="v" />Gutate pen a gu ding, a that ding, leh a siasak ding bekin hong pai hi. Kei ka hih leh tuute a nungta maimai bek hiloin nuntakna cingtaak a neihtheihna dingun a hong pai ka hi hi.
  </para>
  <para style="p">
    <verse number="11" style="v" />“Kei, tuucing hoih ka hi hi. Tuucing hoih in a tuute sihpih ngam hi.
  </para>
  <para style="p">
    <verse number="12" style="v" />Tuu nei taktak a hilo, a kicialtawm tuucingpa in ngia khawng a muh ciangin a tuute nusia-in taisan ahih manin ngia in tuute man a, tuute a kithehthang gawp hi.
  </para>
  <para style="p">
    <verse number="13" style="v" />Amah a kicial tawm ahih manin a tuute khualna lungsim neiloin a taisan ahi hi.
  </para>
  <para style="p">
    <verse number="15" style="v" />Kei, tuucing hoih ka hi hi. Pa in kei hong thei-in, kei zong Pa ka theih mah bangin keimah in ka tuute ka thei a, ka tuute in zong kei hong thei uh hi. Tua ahih manin ka tuute ka sihpih ngam hi.
  </para>
  <para style="p">
    <verse number="16" style="v" />Hih tuukulh sungah a omlo tuu dang ka nei lai hi. Tuate zong tuukulh sungah ka khum ding a, amaute in keima thu ngai-in, keima khutsungah ka tuu omsate tawh honkhat suakkhawm ding uh hi.
  </para>
  <para style="p">
    <verse number="17" style="v" />Ka nuntakkik theihna dingin si ngam ka hih manin ka Pa in kei hong it hi.
  </para>
  <para style="p">
    <verse number="18" style="v" />Kuamah in ka nuntakna hong laksak theilo a, keima utthu tawh ka piak hizaw hi. Ka nuntakna piakkhiat theihna ding leh lakkik theihna ding thu ka Pa in kei tungah a hong piak ahi hi,” a ci hi.
  </para>
  <para style="p">
    <verse number="19" style="v" />Hih bangin thu a gen ciangin Jew mihonte a ngaihsutna uh kituaklo leuleu hi.
  </para>
  <para style="p">
    <verse number="20" style="v" />Mi tampi tak in, “Hihpa pen dawivei, mihai hi lel ahih manin a thugen ngaih taaklo hi,” ci uh a,
  </para>
  <para style="p">
    <verse number="21" style="v" />pawlkhat in, “Dawiveite in hih bangin thu gen theilo hi. Dawi in mittawte khua musak thei ding ahi hiam?” a ci uh hi.
  </para>
  <para style="p">
    <verse number="22" style="v" />Jerusalem-ah Biakinn Apkikna Pawi bawl hun hong tung a, phalbi hunsung ahi hi.
  </para>
  <para style="p">
    <verse number="23" style="v" />Biakinn huangsung Solomon' Talap a kici sungah Jesuh vak kawikawi-in a om laitakin
  </para>
  <para style="p">
    <verse number="24" style="v" />Jew mihonte ama kiangah hong kikhawm uh a, “Thu kitel loin bang tanvei koih hong sawm na hi hiam? Khrih na hih leh zong teltakin hong gen in,” ci-in a dot uh ciangin
  </para>
  <para style="p">
    <verse number="25" style="v" />Jesuh in, “Hong genkhin napi ing-in Topa ka hihna thu na hong um kei uh hi. Ka Pa' thu tawh na ka septe in hong kilangsak khinzo hi.
  </para>
  <para style="p">
    <verse number="26" style="v" />Ahi zongin note pen keima tuu hilo na hih manun Khrih ka hihlam na hong um kei uh hi.
  </para>
  <para style="p">
    <verse number="27" style="v" />Keima tuute in ka aw za-in thei uh ahih manin kei hong zui uh hi.
  </para>
  <para style="p">
    <verse number="28" style="v" />Tua ahih manin amaute tungah nuntak tawntungna pia ka hih manin si ngei nawnlo ding uh a, keima khutsung panin kuamah in amaute hong sut zolo ding uh hi.
  </para>
  <para style="p">
    <verse number="29" style="v" />Ka khutsungah a hong pia ka Pa sangin a lianzaw kuamah omlo ahih manin ka Pa' khutsung panin kuamah in lakhia zolo ding hi.
  </para>
  <para style="p">
    <verse number="30" style="v" />Kei leh ka Pa pumkhat ka hi uh hi,” ci-in a dawng hi.
  </para>
  <para style="p">
    <verse number="31" style="v" />Tua ciangin Jew mihonte in amah deng dingin suang tawm leuleu uh ahih manin
  </para>
  <para style="p">
    <verse number="32" style="v" />Jesuh in, “Ka Pa' hong sawl bangin note' muhna-ah na hoih tampi ka hong sepna hangin suang tawh den' hong sawm na hi uh hiam?” a cih ciangin
  </para>
  <para style="p">
    <verse number="33" style="v" />mihonte in, “Nasep hoih na sep manin hong dengnuam ka hi kei uh a, Pasian na simmawhbawl manin hong dengnuam ka hi uh hi. Nang pen mi hi lel hinapi-in Pasian na kineihnuam hi,” ci-in a dawng uh hi.
  </para>
  <para style="p">
    <verse number="34" style="v" />Tua ciangin Jesuh in, “Na Thukham sung uhah Pasian in, ‘Note pen pasiante na hi uh hi,’ ci hi.
  </para>
  <para style="p">
    <verse number="35" style="v" />Lai Siangtho sungah a kigelh thute a tawntungin a thuman hi a, Pasian' thu a ngah mite pen Pasian in, ‘pasian-te,’ na ci hi.
  </para>
  <para style="p">
    <verse number="36" style="v" />Tua ahih manin kei pen Pa Pasian in hong teelin leitungah a hong sawl ka hih manin, ‘Pasian' Tapa ka hi hi,’ ka cih ciangin bang hangin Pasian simmawhbawl hong cithei na hi uh hiam?
  </para>
  <para style="p">
    <verse number="37" style="v" />Ka Pa' na a semlo hi leng na hong uploh mah ding uh ahi hi.
  </para>
  <para style="p">
    <verse number="38" style="v" />Ahi zongin keimah in ka Pa' na sem ka hih manin keima thu na hong um nuamlo uh ahi ta zongin, Pa tawh pumkhat ka hihna thu na theihna dingun ka nasepnate na up dingun kilawm buang hi,” a ci leuleu hi.
  </para>
  <para style="p">
    <verse number="39" style="v" />Tua ciangin amaute in Jesuh matsawm uh hi; ahi zongin amaute' khutsung panin Jesuh a suakta hi.
  </para>
  <para style="p">
    <verse number="40" style="v" />Tua ciangin Jordan Gun kantanin amah pai leuleu a, Johan in mite a tuiphum masakna munah tungin tua lai-ah a om hi.
  </para>
  <para style="p">
    <verse number="41" style="v" />Ama kiangah mi tampi tak hong kikhawm uh a, “Johan in na lamdang bangmah bawllo hi. Ahi zongin Johan in hih mipa thu a gen khempeuh a vekpi-in mankim hi,” a ci uh hi.
  </para>
  <para style="p">
    <verse number="42" style="v" />Tua ahih manin tua lai-ah mi tampi in Jesuh a um uh hi.
  </para>
  <chapter number="11" style="c" />
  <para style="p">
    <verse number="1" style="v" />Tua laitakin Mary leh a unu Martha' omna Bethany khua-ah Lazaras a kici mi khat a ci na hi.
  </para>
  <para style="p">
    <verse number="2" style="v" />Mary i cih pen Jesuh sathau nuhin a sam tawh a nulsaknu hi a, Lazaras pen ama u ahi hi.
  </para>
  <para style="p">
    <verse number="3" style="v" />Tua ahih manin a nau numeite gel in Jesuh kiangah, “Topa aw, na it mipa a ci na hi,” ci-in thu a zasak uh hi.
  </para>
  <para style="p">
    <verse number="4" style="v" />Ahi zongin Jesuh in tua thu a zak ciangin, “Hih natna pen sihna ding natna hilo a, Pasian' Tapa in Pasian' pianzia a neihna mite in a theihna ding, leh Pasian a phattheihna dingin a na ahi hi,” a ci hi.
  </para>
  <para style="p">
    <verse number="5" style="v" />Jesuh in Martha-te unau leh Lazaras it mahmah hi.
  </para>
  <para style="p">
    <verse number="6" style="v" />Tua hinapi-in a cinat a zakkhit ciangin tua lai-ah ni nih taam lai veve hi.
  </para>
  <para style="p">
    <verse number="7" style="v" />Tua khit ciangin a nungzuite kiangah, “Judea gamah paikik ni,” a cih leh
  </para>
  <para style="p">
    <verse number="8" style="v" />a nungzuite in, “Sia aw, zan mah deuhin Judea gam mite in nang den'lup hong sawm uh ahih manin tua gamah paikik sawm na hi hiam?” a cih uh ciangin
  </para>
  <para style="p">
    <verse number="9" style="v" />Jesuh in, “Sun khuavak hun nai sawmlenih sung hilo ahi hiam? Mi khatpeuh tua khuavak sungah lampai leh pukkha cih omlo hi.
  </para>
  <para style="p">
    <verse number="10" style="v" />Ahi zongin zan khuamial sungah lampai leh khuavak neilo ahih manin pukthei hi,” a cih khit ciangin
  </para>
  <para style="p">
    <verse number="11" style="v" />a nungzuite kiangah, “I lawmpa Lazaras ihmu zo hi. Ahi zongin amah a phong dingin ka pai ding hi,” a ci hi.
  </para>
  <para style="p">
    <verse number="12" style="v" />Tua ciangin a nungzuite in, “Topa aw, amah ihmu ahih leh a nuamtuam hita ding hi,” a ci uh hi.
  </para>
  <para style="p">
    <verse number="13" style="v" />Jesuh in amah si hi, a cinuam hinapi-in, a nuamtuamin a ihmu hi, a ci-in a nungzuite in ngaihsun uh hi.
  </para>
  <para style="p">
    <verse number="14" style="v" />Tua ahih manin Jesuh in a teltakin gen a, “Lazaras si khinta hi.
  </para>
  <para style="p">
    <verse number="15" style="v" />Ahi zongin note in na uptheihna dingun tua lai-ah kei om khalo ka hih manin note kong khualna-in ka nuam mahmah hi. Ahi zongin tu-in ama kiangah va pai ni,” a ci hi.
  </para>
  <para style="p">
    <verse number="16" style="v" />Tua ciangin, “Unau Peeng,” minno a nei Thomas in, “Ei zong amah tawh a sikhawm dingin va zui ni,” ci-in a nungzuihpihte a zawn hi.
  </para>
  <para style="p">
    <verse number="17" style="v" />Jesuh a tun' ciangin Lazaras a kivui zawh ni li a phak khitna thu a thei hi.
  </para>
  <para style="p">
    <verse number="18" style="v" />Bethany leh Jerusalem kikal tai nih bang bek kigamla ahih manin,
  </para>
  <para style="p">
    <verse number="19" style="v" />a upa uh Lazaras a sihna hangin Martha leh Mary a hehnem dingin Jew mi tampi zong hong pai uh hi.
  </para>
  <para style="p">
    <verse number="20" style="v" />Jesuh hong paina thu Martha in a zak ciangin a dawn dingin va paikhia a, Mary ahih leh a inn mahah omlai hi.
  </para>
  <para style="p">
    <verse number="21" style="v" />Martha in Jesuh kiangah, “Topa aw, hih lai-ah a om hi lecin ka u si hetlo ding hi.
  </para>
  <para style="p">
    <verse number="22" style="v" />Tu nangawnin na nget peuhpeuh Pasian in hong piakding ka thei hi,” a ci hi.
  </para>
  <para style="p">
    <verse number="23" style="v" />Jesuh in, “Na u hong thokik ding hi,” a cih leh
  </para>
  <para style="p">
    <verse number="24" style="v" />Martha in, “Nitawp ni-a thawhkik ni ciangin hong thawhkik ding ka thei hi,” a ci hi.
  </para>
  <para style="p">
    <verse number="25" style="v" />Tua ciangin Jesuh in, “Keimah in a sisa mite thosakin a hingsak theipa ka hi hi. Kei hong um mi peuhmah a sih hangin nungta ding hi.
  </para>
  <para style="p">
    <verse number="26" style="v" />A nungta-a kei hong um mite si ngei nawnlo ding hi. Hih thu na um hiam?” a cih ciangin,
  </para>
  <para style="p">
    <verse number="27" style="v" />“Ka um hi, Topa aw; leitungah a hong pai ding Pasian' Tapa, Khrih na hihna thu ka um hi,” ci-in a dawng hi.
  </para>
  <para style="p">
    <verse number="28" style="v" />Tua khit ciangin Martha a inn-ah va tai-in a naunu Mary va huausim a, “Siapa hong pai a, nang hong sam hi,” a ci hi.
  </para>
  <para style="p">
    <verse number="29" style="v" />Tua thu a zak ciangin Mary dingin Jesuh a dawn dingin a paikhia hi.
  </para>
  <para style="p">
    <verse number="30" style="v" />Jesuh, khuasung hong tung nailo a, Martha tawh a kimuhna mun mahah na omlai hi.
  </para>
  <para style="p">
    <verse number="31" style="v" />Amah hehnemin inn-ah a ompih mite in Mary dingin a paikhiatna a muh uh ciangin, hanah a kap dingin a pai ding hi, ci-in ngaihsun uh ahih manin a zui uh hi.
  </para>
  <para style="p">
    <verse number="32" style="v" />Jesuh omna munah Mary tungin amah a muh ciangin ama khe mai-ah bok a, “Topa aw, nang hong om hi lecin ka u si hetlo ding hi,” ci-in a kap hi.
  </para>
  <para style="p">
    <verse number="33" style="v" />Jesuh in Mary leh amah hong zui Jew mite a kahna a muh ciangin a lungsim nakpi takin sukha-in lunggim mahmah ahih manin,
  </para>
  <para style="p">
    <verse number="34" style="v" />“Koi-ah vui na hi uh hiam?” a ci hi. Amaute in, “Topa aw, hong pai in la hong en in,” a ci uh hi.
  </para>
  <para style="p">
    <verse number="35" style="v" />Tua ciangin Jesuh zong a kap hi.
  </para>
  <para style="p">
    <verse number="36" style="v" />Tua ahih manin amaute in, “Jesuh in zong Lazaras nak it mahmah hi,” a ci uh hi.
  </para>
  <para style="p">
    <verse number="37" style="v" />Ahi zongin pawlkhatte in, “Mittawte khua a musak thei hih mipa in amah a sihlohna dingin bawl theilo ahi hiam?” a ci uh hi.
  </para>
  <para style="p">
    <verse number="38" style="v" />Jesuh a dah hong suak mahmah kik ahih manin leihawm sungah kivui-in suangtum tawh a gong a kihukna hanah a pai hi.
  </para>
  <para style="p">
    <verse number="39" style="v" />A phual a tun' ciangin, “Suangtum likkhia un,” ci-in thu a pia hi. Tua ciangin misipa' naunu Martha in, “Topa aw, a kivui zawh ni li phakhin ahih manin uihta ding hi,” a cih leh
  </para>
  <para style="p">
    <verse number="40" style="v" />Jesuh in, “Na up nak leh Pasian' vangliatna na mu ding hi, ci-in hong genkhin hilo ka hi hiam?” a ci hi.
  </para>
  <para style="p">
    <verse number="41" style="v" />Tua ahih manin a suangtum a likkhia uh hi. Jesuh zong van lam dakto-in, “Pa aw, ka thungetna hong ngai na hih manin ka nuam mahmah hi.
  </para>
  <para style="p">
    <verse number="42" style="v" />Ka thungetna na hong ngaih tawntungna thu ka thei a, ahi zongin hih lai-ah a om mite in kei na hong sawlna thu a uptheihna dingun tu-a bangin kam a hong pau ka hi hi,”
  </para>
  <para style="p">
    <verse number="43" style="v" />a cih khit ciangin nakpi takin kiko-in, “Lazaras aw, hong pusuak in,” a ci hi.
  </para>
  <para style="p">
    <verse number="44" style="v" />Tua ciangin a misipa a khut a khe dial tawh kituamin, a maitang puan tawh a kitunsa-in hong pusuak hi. Jesuh in amaute kiangah, “A dial leh a puante phelkhia un,” a ci hi.
  </para>
  <para style="p">
    <verse number="45" style="v" />Tua ahih manin Mary kiangah hawhin Jesuh' hihna a mu Jew mi tampi in amah a um uh hi.
  </para>
  <para style="p">
    <verse number="46" style="v" />Ahi zongin amaute pawlkhat Farisi mite kiangah pai-in Jesuh' sep nate a va ko uh hi.
  </para>
  <para style="p">
    <verse number="47" style="v" />Tua ahih manin siampi liante leh Farisi mite in thu vaihawm uliante tawh kikupna khat nei uh a, “Hih mipa in na lamdang tampi bawl ahih manin bangcih ding ihi hiam?
  </para>
  <para style="p">
    <verse number="48" style="v" />Hih bangin omom sak lehang mi khempeuh in amah um ding uh a, Rom kumpite in i Biakinnpi hong suksiat sakin i minambup zong hong sugawp ding uh hi,” a kici uh hi.
  </para>
  <para style="p">
    <verse number="49" style="v" />Tua laitakin amaute sung panin tua kumin siampi lianpen a sem Kaiafas a kici mipa in, “Note in bangmah na thei kei uh hi.
  </para>
  <para style="p">
    <verse number="50" style="v" />I minambup in siatna a thuak sangin i minambup tangin mi khat si leh a hoihzawkna thu phawklo na hi uh hiam?” a ci hi.
  </para>
  <para style="p">
    <verse number="51" style="v" />Hih bangin thu a gen ciangin ama lungsim a gen hilo a, tua kumin siampi lianpen a sem ahihna tawh Jew mite' tangin Jesuh a si ding ahihna thu a genkhol ahi hi.
  </para>
  <para style="p">
    <verse number="52" style="v" />Jew mite-a' ding bek hiloin a kithehthang Pasian' mi khempeuh pumkhat a suahna dingin a kikaihkhopna ding thu zong a genkhol ahi hi.
  </para>
  <para style="p">
    <verse number="53" style="v" />Tua ahih manin tua huna kipanin Jesuh a thahtheihna dingun a vaihawm uh hi.
  </para>
  <para style="p">
    <verse number="54" style="v" />Tua ahih manin Judea gamsungah a kilangin Jesuh khualzin nawnlo a, amah paikhia-in sehnel gam gei-a om Efraim a kici khua-ah tungin tua lai-ah a nungzuite tawh a om hi.
  </para>
  <para style="p">
    <verse number="55" style="v" />Jew mite' Paisan Pawi hun hong nai ciangin, tua pawi kipatma hunsungin biakna vai-in kisian'suahna a bawl dingin gamsung khuate panin Jerusalem khuapi-ah mi tampi hong pai uh hi.
  </para>
  <para style="p">
    <verse number="56" style="v" />Biakinn sungah kikhawmin a om laitakun Jesuh a mu dingin amaute khuadak kawikawi-in kiho uh a, “Jesuh hong pai dingin na um hiam?” ci-in khatlekhat kidong uh hi.
  </para>
  <para style="p">
    <verse number="57" style="v" />Bang hang hiam cih leh siampi liante leh Farisi mite in Jesuh a mattheihna dingun, “Jesuh a omna a thei na om uh leh hong ko un,” ci-in thupiakna nei khinzo uh hi.
  </para>
  <chapter number="12" style="c" />
  <para style="p">
    <verse number="1" style="v" />Paisan Pawi hun a tun' ding ni guk in a sap ni-in sihna panin a thawhsak Lazaras a ten'na Bethany khua-ah va tung hi.
  </para>
  <para style="p">
    <verse number="2" style="v" />Amaute in nitak an na vak uh a, Lazaras ahih leh Jesuh tawh an ne-in tukhawmin, Martha pen anpia-in a manlah hi.
  </para>
  <para style="p">
    <verse number="3" style="v" />Tua laitakin Mary in a manpha mahmah nard sathau namtui thawl khat hong paipih a, Jesuh' khe a nuhkhit ciangin a sam tawh a nulsak hi. Tua innsung khempeuh sathau namtui gim hong nam hi.
  </para>
  <para style="p">
    <verse number="4" style="v" />Tua laitakin Jesuh' nungzuite sung panin amah a lehhek ding Judas Iskariot in,
  </para>
  <para style="p">
    <verse number="5" style="v" />“Bang hangin hih sathau namtui ngun peek za thumin kizuakin a sumte mizawngte tungah kipiazaw lo ahi hiam?” a ci hi.
  </para>
  <para style="p">
    <verse number="6" style="v" />Hih bangin kam a pauna pen mizawngte a khualna hang hilo a, amah sumkem ahih manin a sumte gu-in a ututin a zang zelpa ahihna hang hizaw hi.
  </para>
  <para style="p">
    <verse number="7" style="v" />Tua ahih manin Jesuh in, “Bangmah cih se dah un! Ama neih laite zong ka kivui cianga dingin kemsak hoh un.
  </para>
  <para style="p">
    <verse number="8" style="v" />Mizawngte pen note tawh hong omkhawm niloh ding a, kei ka hih leh note tawh ka hong omkhawm tawntung kei ding hi,” a ci hi.
  </para>
  <para style="p">
    <verse number="9" style="v" />Bethany khua-ah Jesuh a omna thu a zak uh ciangin mihon tampi hong pai uh hi. Jesuh a mu nuamin hong pai hi bek lo uh a, Jesuh in sihna panin a thawhsakkik Lazaras zong a mu nuam kawm uh ahi hi.
  </para>
  <para style="p">
    <verse number="11" style="v" />Lazaras' hangin Jew mi tampite in amau' makaite taisanin Jesuh um uh ahih manin siampi liante in Lazaras zong thah a sawm uh hi.
  </para>
  <para style="p">
    <verse number="12" style="v" />A zing ciangin Paisan Pawi a siim mihonpite in Jerusalem khua-ah Jesuh hong paina ding thu a za uh hi.
  </para>
  <para style="p">
    <verse number="13" style="v" />Tua ahih manin amah a dawn dingin Jerusalem panin mihonpi paikhia-in nisuh hiangte tawikawmin, “Pasian phat un! Pasian in Topa' min tawh hong paipa thupha pia ta hen! Pasian in Israel Kumpipa thupha pia ta hen!” ci-in a kiko uh hi.
  </para>
  <para style="p">
    <verse number="15" style="v" />Lai Siangtho sungah, “Zion khua mite aw, lau kei un. En un, na kumpipa uh hong pai a, lano tungah hong tuang hi,” ci-in a kigelh mah bangin Jesuh in lano khat mu ahih manin tua lano tungah a tuang hi.
  </para>
  <para style="p">
    <verse number="16" style="v" />Tua hun laitakin a nungzuite in hih thu a khiatna theilo uh hi. Ahi zongin Pasian' pianzia nei-in Jesuh a thawhkik khit ciangin Lai Siangtho in amah a gen ahihna leh ama-a' dingin hih bangin a piang ahihna thu a nungphawk uh hi.
  </para>
  <para style="p">
    <verse number="17" style="v" />Jesuh in han sung panin Lazaras samin, sihna panin a thawhsakkik a mu mihonte in tua thu mah gen belin a nei uh hi.
  </para>
  <para style="p">
    <verse number="18" style="v" />Jesuh in tua bang na lamdang lian a bawlna thu mihonte in za khin uh ahih manin amah a dawn dingin a pai uh hi.
  </para>
  <para style="p">
    <verse number="19" style="v" />Tua ciangin Farisi mite khatlekhat kiho uh a, “Bangmah i cihzo het kei hi. En un, mi khempeuh in amah a zui khinta uh ahi hi,” a kici uh hi.
  </para>
  <para style="p">
    <verse number="20" style="v" />Pawi hunsungin Pasian bia dingin Jerusalem khua-ah a hong pai mite lakah Grik mi pawlkhat a om uh hi.
  </para>
  <para style="p">
    <verse number="21" style="v" />Galilee gam Bethsaida khuami Filip kiangah amaute hong pai-in, “Sia aw, kote in zong Jesuh ka mu nuam uh hi,” ci-in a gen uh ciangin
  </para>
  <para style="p">
    <verse number="22" style="v" />Filip in Andru kiangah a gen hi. Tua ciangin Andru leh Filip paikhawmin Jesuh kiangah a gen uh hi.
  </para>
  <para style="p">
    <verse number="23" style="v" />Tua ciangin Jesuh in, “Mihing Tapa in Pasian' pianzia a ngahding hun hong tungta hi.
  </para>
  <para style="p">
    <verse number="24" style="v" />A mantakin ci lehang, mangbuhhum tang khat leilakah kituhin si masa kei leh tang khat bek mah hi ngitnget hi; ahi zongin si masa leh tang tampi tak hong nei thei hi.
  </para>
  <para style="p">
    <verse number="25" style="v" />Tua ahih manin hih leitung nuntakna a itte in a nuntakna taktak taanlawh ding a, hih leitung nuntakna a itlote in nuntakna taktak nei tawntung ding hi.
  </para>
  <para style="p">
    <verse number="26" style="v" />Ka nasemte keima omna-ah a omtheihna dingin ka na a sem nuam peuhmah in kei hong zui ding uh a, ka Pa in ka na a sem mite a pahtawi ding hi,” a ci hi.
  </para>
  <para style="p">
    <verse number="27" style="v" />Tua khit ciangin Jesuh in, “Tu-in ka lunggim mahmah hi. Bangcih ding ka hi hiam? ‘Pa aw, hih hun tawh hong kipelhsak in,’ ci ding ka hi hiam? Tua bang cih ding lah hih bang a thuak ding mahin a hong pai ka hi hi.
  </para>
  <para style="p">
    <verse number="28" style="v" />Pa aw, nangma min thangsak ta in,” a ci hi. Tua ciangin vantung panin aw khat hong ging a, “Ka thangsakzo a, khatvei ka thangsakkik ding hi,” a ci hi.
  </para>
  <para style="p">
    <verse number="29" style="v" />Tua kiima ding mihonte in a awging za uh a, “Vanging bang hi,” a ci uh hi. Pawlkhatte in, “Vantung mi in amah hopih hi,” a ci uh hi.
  </para>
  <para style="p">
    <verse number="30" style="v" />Tua ciangin Jesuh in, “Hih awging pen keima-a' ding ngaihsutna hilo a, note-a' ding ngaihsutna-in hong ging hizaw hi.
  </para>
  <para style="p">
    <verse number="31" style="v" />Tu-in leitung thukhen ding hun hong tungta a, hih leitung a ukpa kilawnkhia ding hi.
  </para>
  <para style="p">
    <verse number="32" style="v" />Leilak panin kei hong kikhai toh ciangin ka kiangah mi khempeuh ka kai ding hi,” a ci hi.
  </para>
  <para style="p">
    <verse number="33" style="v" />(Hih bangin a gen ciangin ama sihna dingzia a genna ahi hi.)
  </para>
  <para style="p">
    <verse number="34" style="v" />Tua ciangin mihonte in, “Khrih nungta tawntung ding hi, ci-in Thukham sungah kigen hi. Bang hangin Mihing Tapa kikhaito ding ci na hi hiam? Hih Mihing Tapa kua ahi hiam?” a cih uh ciangin
  </para>
  <para style="p">
    <verse number="35" style="v" />Jesuh in, “Note kiangah tawmvei sung khuavak hong omlai ding hi. Khuamial sungah a pai mi in a paina mun theilo ahih manin khuamial in note hong phaklohna dingin khuavak na neih sungun na gamtat ngei uh zom paisuak un.
  </para>
  <para style="p">
    <verse number="36" style="v" />Khuavak mite na suahtheihna dingun khuavak na neih hun sungun tua khuavak um un,” a ci hi.
  </para>
  <para style="p">
    <verse number="37" style="v" />Amaute' muhin Jesuh in hih na lamdang khempeuh a bawl hangin amaute in umlo uh hi.
  </para>
  <para style="p">
    <verse number="38" style="v" />Kamsang Isaiah in, “Topa aw, kua in ka thugente um a, Topa' vangliatna kua tungah kilak ahi hiam?” ci-in a genna thu a tun'na ding ahi hi.
  </para>
  <para style="p">
    <verse number="39" style="v" />Tua ahih manin amaute in um nuamlo uh hi. Bang hang hiam cih leh Isaiah mah in,
  </para>
  <para style="p">
    <verse number="40" style="v" />“Amaute' natna ka damsak lohna dingin a mit un muloin, a lungsim un a theih theihlohna dingun amaute' mit ka tawsak a, a lungsim uh ka mawlsak hi, Pasian in ci hi,” ci-in zong na gen lai hi.
  </para>
  <para style="p">
    <verse number="41" style="v" />Isaiah in Jesuh' neih Pasian' pianzia mu ahih manin hih bangin thu a gen ahi hi.
  </para>
  <para style="p">
    <verse number="42" style="v" />Tua bang hita se leh Jew mi ulian tampi in Jesuh a um uh hi. Ahi zongin Farisi mite in kikhopna inn panin a hawlkhiat ding lau uh ahih manin a kilangin genkhia ngamlo uh hi.
  </para>
  <para style="p">
    <verse number="43" style="v" />Pasian' pahtak ding sangin mite' pahtak ding utzaw uh ahih manin a tuaci om ahi uh hi.
  </para>
  <para style="p">
    <verse number="44" style="v" />Tua ciangin Jesuh nakpi takin kiko a, “Kei hong um khempeuh in kei bek hong um hiloin kei hong sawlpa zong a um ahi hi.
  </para>
  <para style="p">
    <verse number="45" style="v" />Kei hong mu khempeuh in kei hong sawlpa zong a mu ahi hi.
  </para>
  <para style="p">
    <verse number="46" style="v" />Kei hong um mi khempeuh, khuamial sungah a om nawnlohna dingun leitung khuavak bangin ka hong pai hi.
  </para>
  <para style="p">
    <verse number="47" style="v" />Ka thugenna za napi-in a zuilo mite tungah thu ka khen kei ding hi. Leitung mite mawhsakin thukhen dingin a hong pai ka hi kei a, a honkhia dingin a hong pai ka hizaw hi.
  </para>
  <para style="p">
    <verse number="48" style="v" />Kei hong nialin ka thugen a sanglo mite in thukhen ding khat nei uh hi. Nitawp ni ciangin keima thugente pen amaute' thukhen ding ahi hi.
  </para>
  <para style="p">
    <verse number="49" style="v" />Bang hang hiam cih leh keima utthu tawh thu a mawkgen ka hi kei a, kei hong sawl Pa Pasian in ka gen ding thuteng a hong piak ahi hi.
  </para>
  <para style="p">
    <verse number="50" style="v" />Gen dingin a hong sawl thute in nuntak tawntung a piangsak thei ahihna thu ka thei hi. Tua ahih manin Pa in gen dingin a hong sawlteng bek a gen ka hi hi,” a ci hi.
  </para>
  <chapter number="13" style="c" />
  <para style="p">
    <verse number="1" style="v" />Tu-in Paisan Pawi hun ding ni khat bek in sam a, Jesuh in hih leitung nusia-in a Pa kiangah a pai ding hun a tun'na thu a thei hi. Hih leitungah a om ama mite it mahmah ahih manin a hih theihna zah ciang tawh a itna a lak hi.
  </para>
  <para style="p">
    <verse number="2" style="v" />Jesuh leh a nungzuite nitak an ne-in a tukhawm uh hi. Tua hun laitakin dawimangpa in Simon Iskariot' tapa Judas' lungsim sungah Jesuh lehhekna ding ngaihsutna koih khinzo hi.
  </para>
  <para style="p">
    <verse number="3" style="v" />A Pa in ama khutsungah vangliatna khempeuh a piakna leh Pasian in amah a sawl mah bangin tu-in Pasian kiangah a paikik ding ahihna thu zong a thei hi.
  </para>
  <para style="p">
    <verse number="4" style="v" />Tua ahih manin a annekna sabuai panin Jesuh dingkhia-in a puantungsilh suahkhia a, a kawngah a mainulpi a teeng hi.
  </para>
  <para style="p">
    <verse number="5" style="v" />Tua ciangin kuangpi sung khatah tui sung a, a nungzuite' khe silsakin a kawngah a teen' a mainulpi tawh a nul keusak dingin a kipan hi.
  </para>
  <para style="p">
    <verse number="6" style="v" />Simon Peter' khe silsak dingin a kipat ciangin Peter in, “Topa aw, ka khe hong silsak zenzen ding na hi hiam?” a na ci hi.
  </para>
  <para style="p">
    <verse number="7" style="v" />Jesuh in, “Tu-a ka gamtatna thu na theihloh hangin nidang ciangin na thei ding hi,” a ci hi.
  </para>
  <para style="p">
    <verse number="8" style="v" />Peter in, “Nang peuhmah ka khe ka hong silsak ngei buang kei ding hi,” a cih ciangin, “Na khe hong silsak kei leng, kei tawh na kipawl thei nawn kei ding hi,” a ci hi.
  </para>
  <para style="p">
    <verse number="9" style="v" />Tua ciangin Simon Peter in, “Topa aw, tua bang ahih leh ka khe bek hong silsak kei in la, kha khutte leh ka lu zong hong silsak in,” a na ci leuleu hi.
  </para>
  <para style="p">
    <verse number="10" style="v" />Jesuh in, “A kipumsil khinsa mite siangthota ahih manin a khe simloh silkik ding kisam nawnlo hi. Note sung panin khat simloh na vekpi-un na siang khin uh hi,” a ci hi.
  </para>
  <para style="p">
    <verse number="11" style="v" />Jesuh in amah a lehhek dingpa theikhin ahih manin, “Note sung panin khat simloh na siangkhin uh hi,” a ci ahi hi.
  </para>
  <para style="p">
    <verse number="12" style="v" />Jesuh in amaute' khe a silsak khit ciangin a puan silhkik a, annek sabuai-ah a tutnasa mun hong zuanin, “Tu-a note tungah ka hong gamtatna thu na thei uh hiam?
  </para>
  <para style="p">
    <verse number="13" style="v" />Note in kei pen Siapa, leh Topa, na hong ci uh hi. Na hong cih uh mah bangin a man ka hi hi.
  </para>
  <para style="p">
    <verse number="14" style="v" />Note' Topa leh Siapa in na khe uh hong silsak ka hih leh note khatlekhat na kisilsak kan ding uh kilawm hi.
  </para>
  <para style="p">
    <verse number="15" style="v" />Note tungah ka hong gamtat bangin note na gamtat theihna dingun a lim a hong lak ka hi hi.
  </para>
  <para style="p">
    <verse number="16" style="v" />A mantakin ci lehang, sila pen a topa sangin lianzaw ngeilo a, a kisawlpa zong a sawlpa sangin lianzaw ngeilo hi.
  </para>
  <para style="p">
    <verse number="17" style="v" />Hih thu thei-in na zuih uh leh na lung uh nuam mahmah ding hi.
  </para>
  <para style="p">
    <verse number="18" style="v" />“Hih bangin ka hong genna in note khempeuh hong huam kimlo hi. Ka teelsa mite ka thei hi. Lai Siangtho in, ‘Ka an a nepa in kei hong langpang hi,’ a cihna thu a tun'ding kisam hi.
  </para>
  <para style="p">
    <verse number="19" style="v" />Hih thu hong tun' taktak ciangin, ‘Kei kua ka hihna,’ na hong theihna dingun a hun ma-in a hong ma gen ka hi hi.
  </para>
  <para style="p">
    <verse number="20" style="v" />A mantakin ci lehang, keima hong sawl mite a sangte in kei zong a hong sang ahi uh a, kei a hong sangte in kei a hong sawlpa zong a sang ahi uh hi,” a ci hi.
  </para>
  <para style="p">
    <verse number="21" style="v" />Jesuh in hih thuteng a genkhit ciangin lungkham mahmah ahih manin, “A mantakin ci lehang, note khat in kei nong lehhek ding uh hi,” ci-in a kilangin a genkhia hi.
  </para>
  <para style="p">
    <verse number="22" style="v" />Kua a cihnopna hi ding ahi hiam, ci-in a nungzuite khatlekhat a ki-en uh hi.
  </para>
  <para style="p">
    <verse number="23" style="v" />Jesuh in a itdiak a nungzuite khat ama kiangah tu ahih manin,
  </para>
  <para style="p">
    <verse number="24" style="v" />Simon Peter in a mitheek tawh amah hopih a, “Kua a cihnopna ahi hiam?” dong in, ci-in a sawl hi.
  </para>
  <para style="p">
    <verse number="25" style="v" />Tua ahih manin tua nungzuipa in zong Jesuh nehphei lai deuhin, “Topa aw, kua ahi hiam?” ci-in a dong hi.
  </para>
  <para style="p">
    <verse number="26" style="v" />Jesuh in, “Anlum, meh sungah diahin ka piak dingpa ahi hi,” a cih khit ciangin a anlum diahin Simon Iskariot' tapa Judas a pia hi.
  </para>
  <para style="p">
    <verse number="27" style="v" />Judas in tua an a nek khit phetin ama sungah Satan hong lutpah hi. Tua ahih manin Jesuh in ama kiangah, “Na hih ding peuhpeuh hihpak in,” a ci hi.
  </para>
  <para style="p">
    <verse number="28" style="v" />Ahi zongin sabuai-ah a tutkhawmpih mite in hih bangin a cihna thu theilo uh hi.
  </para>
  <para style="p">
    <verse number="29" style="v" />Amah sumkem ahih manin hih pawi-a zat ding a kisam na pawlkhat a lei dingin a sawl hi ding hi; tua ahih kei leh zong mizawngte pawlkhat tungah sum a pia dingin a sawl hi ding hi, ci-in nungzui pawlkhat in a ngaihsun uh hi.
  </para>
  <para style="p">
    <verse number="30" style="v" />Tua hi a, Judas in a an a san'khit ciangin a paikhia pah hi. Tua hunin khua mial khinta hi.
  </para>
  <para style="p">
    <verse number="31" style="v" />Judas a paikhiat khit ciangin Jesuh in, “Tu-in Mihing Tapa in Pasian' pianzia a neihna hong kilang ding hita hi; ama hangin Pasian in minthan'na a ngah ding ahi hi.
  </para>
  <para style="p">
    <verse number="32" style="v" />Ama hangin Pasian in minthan'na a ngah mah bangin Pasian in zong ama pianzia amah ngahsak ding a, a sawtloin ngahsak pah ding hi.
  </para>
  <para style="p">
    <verse number="33" style="v" />Ka tate aw, note tawh sauvei ka hong omkhawm nawn kei ding hi. Note in kei na hong zong ding uh a, ahi zongin Jerusalem khua-a Jew uliante kiangah, ‘Ka paina munah na hong pai thei kei ding uh hi,’ ci-in ka gen mah bangin note kiangah zong tu-in ka hong gen hi.
  </para>
  <para style="p">
    <verse number="34" style="v" />Note tungah ka hong piak thak thu in: Note khatlekhat na ki-it ding uh ahi hi. Note ka hong it mah bangin note khatlekhat na ki-it un.
  </para>
  <para style="p">
    <verse number="35" style="v" />Note khatlekhat ki-it le uh cin keima nungzuite na hihna uh mi khempeuh in hong thei ding uh hi,” a ci hi.
  </para>
  <para style="p">
    <verse number="36" style="v" />Tua ciangin Simon Peter in, “Topa aw, koi-ah pai ding na hi hiam?” ci-in a dot ciangin Jesuh in, “Ka paina dingah tu-in na hong zui thei nai kei ding hi; ahi zongin nidang ciangin na hong zui ding hi,” ci-in a dawng hi.
  </para>
  <para style="p">
    <verse number="37" style="v" />Peter in, “Bang hangin tu-in hong zui theilo ding ka hi hiam? Nang ka hong sihpih ding hi,” a cih ciangin
  </para>
  <para style="p">
    <verse number="38" style="v" />Jesuh in, “Kei hong sihpih ngam ding na hi hiam? A mantakin kong genin-ah, kei thumvei na hong nialkhit matengin ak khuang lo ding hi,” ci-in a dawng hi.
  </para>
  <chapter number="14" style="c" />
  <para style="p">
    <verse number="1" style="v" />Tua ciangin Jesuh in a nungzuite kiangah, “Note lunghimawh kei un. Pasian um un la, kei zong hong um un.
  </para>
  <para style="p">
    <verse number="2" style="v" />Note' omna ding mun a bawlkhol dingin a pai ding ka hi hi. Ka Pa' innsungah omna ding mun tampi om hi. A omlo ding hi leh hih bangin thu ka hong gen kei ding hi.
  </para>
  <para style="p">
    <verse number="3" style="v" />Kei va pai-in note' omna ding mun ka va bawlkholh khit ciangin keima omna munah note na hong om theihna dingun note a hong la dingin ka hong paikik ding hi.
  </para>
  <para style="p">
    <verse number="4" style="v" />Ka paina ding mun tun'theihna ding lampi na thei uh hi,” a ci hi.
  </para>
  <para style="p">
    <verse number="5" style="v" />Tua laitakin Thomas in, “Topa aw, na paina ding mun theilo ka hih manun a lampi ding bangci theih ding ka hi uh hiam?” a cih ciangin
  </para>
  <para style="p">
    <verse number="6" style="v" />Jesuh in ama kiangah, “Keimah in Lampi ka hi a, Thuman, leh Nuntakna zong ka hi hi. Kei hong suangloin Pa kiangah kuamah tung theilo ding hi.
  </para>
  <para style="p">
    <verse number="7" style="v" />Note in kei na hong theih nak uh leh ka Pa zong a thei na hi uh hi. Tua ahih ciangin tu-a kipanin Pa thei-in a mu khinta na hi uh hi,” a ci hi.
  </para>
  <para style="p">
    <verse number="8" style="v" />Tua ciangin Filip in, “Topa aw, Pa hong lak lecin ka lung uh kim pah ding hi,” a cih leh
  </para>
  <para style="p">
    <verse number="9" style="v" />Jesuh in, “Filip aw, hih tanvei omkhawm khin napi kei hong thei nailo lai na hi hiam? Kei a hong mu khinte in Pa a mu khin ahih manin bang hangin, ‘Pa hong lak in,’ ci thei na hi hiam?
  </para>
  <para style="p">
    <verse number="10" style="v" />Kei pen Pa tawh pumkhat ka hih lamtak umlo na hi hiam? Note tungah ka hong gen thute keima thu bek tawh a hong gen ka hi kei a, kei tawh a om Pa Pasian in na semin a hong gen ahi hi.
  </para>
  <para style="p">
    <verse number="11" style="v" />Pa tawh pumkhat ka hihna thu hoihtakin hong um un. Na hong up nai kei uh leh zong ka na lamdang bawlnate hangin hong um beek un.
  </para>
  <para style="p">
    <verse number="12" style="v" />A mantakin ka hong genin-ah, kei hong umte in keima sep nate mah sem ding hi. Pa kiangah kei ciahding ka hih manin keima sep sangin zong a lianzaw sem lai ding uh hi.
  </para>
  <para style="p">
    <verse number="13" style="v" />Tapa' hangin Pasian' pianzia a kilat theihna dingin keima min paulamin na hong nget khempeuh uh ka hong pia ding hi.
  </para>
  <para style="p">
    <verse number="14" style="v" />Keima min paulamin na hong nget nak uh leh ka hong pia ding hi,” a ci hi.
  </para>
  <para style="p">
    <verse number="15" style="v" />Tua ciangin Jesuh in, “Kei na hong it uh leh ka thupiakte zong na zui ding uh hi.
  </para>
  <para style="p">
    <verse number="16" style="v" />Keimah in Pa kiangah ka ngen ding a, note tawh a omkhawm tawntung dingin Thuman a hong lak Kha Siangtho, note hong Huhpa ding a hong pia ding hi.
  </para>
  <para style="p">
    <verse number="17" style="v" />Leitung mite in tua Kha Siangtho mu theilo, thei theilo uh ahih manin sang theilo ding uh hi. Ahi zongin note sungah tua Kha Siangtho hong omding ahih manin note in na thei ding uh hi.
  </para>
  <para style="p">
    <verse number="18" style="v" />“Note a cimawh dingin ka hong nusia kei ding hi. Note kiangah ka hong paikik ding hi.
  </para>
  <para style="p">
    <verse number="19" style="v" />Tawlkhat khit ciangin leitung mite in kei hong mu nawnlo ding uh hi. Ahi zongin kei ka nuntak mah bangin note zong nungta ding na hih manun note in kei na hong mu ding uh hi.
  </para>
  <para style="p">
    <verse number="20" style="v" />Tua hun ciangin Pa sungah kei ka omna thu, leh note sungah ka hong om mah bangin keima sungah na omna thu uh na thei ding uh hi.
  </para>
  <para style="p">
    <verse number="21" style="v" />Keima thupiakte sangin a zuite in keimah hong it ahi uh hi. Kei hong it mite pen ka Pa in zong it ding a, keimah in zong itin amaute tungah ka kilang ding hi,” a ci hi.
  </para>
  <para style="p">
    <verse number="22" style="v" />Tua ciangin Judas Iskariot a hilo Judas dang khat in, “Topa aw, leitung mite tungah kilang loin kote tungah bangci-in hong kilangtuam thei ding na hi hiam?” ci-in a dot ciangin
  </para>
  <para style="p">
    <verse number="23" style="v" />Jesuh in, “Kei hong itte in ka thu zui ding uh hi. Ka Pa in zong it ding a, ka nihun tua mite kiangah pai-in amaute tawh ka omkhawm ding uh hi.
  </para>
  <para style="p">
    <verse number="24" style="v" />Kei hong itlote in ka thugente zuilo ding uh hi. Tu-a na zak uh thute pen keima thu hilo a, kei hong sawl Pa Pasian kiang panin a hong pai thu ahi hi.
  </para>
  <para style="p">
    <verse number="25" style="v" />“Note tawh ka hong omkhawm hunsungin hih thute a hong gen ka hi hi.
  </para>
  <para style="p">
    <verse number="26" style="v" />Ahi zongin Pa in keima tangin a hong sawl ding Huhpa Kha Siangtho a hong tun' ciangin note tungah thu khempeuh hong hilh ding a, note tungah ka hong gensa thu khempeuh zong hong phawksakkik ding hi.
  </para>
  <para style="p">
    <verse number="27" style="v" />Note tungah keima neih bang lungnopna ka hong pia ding hi. Tua ka hong piakding lungnopna pen leitung mite in a piaktheih a kiplo lungnopnate pawl hilo hi. Tua ahih manin lau kei un la, zong lungkham kei un.
  </para>
  <para style="p">
    <verse number="28" style="v" />‘Ka va paikhia ding a, ahi zongin note kiangah ka hong paikik ding hi,’ ka cihna thu na za khin uh hi. Kei sangin a lianzaw Pa Pasian kiangah a va pai ding ka hih manin kei na hong it nak uh leh ama kiangah ka paina hangin na nuamzaw ding uh hi.
  </para>
  <para style="p">
    <verse number="29" style="v" />A thu hong pian' taktak ciangin ka thugente na uptheihna dingun a pian' ma-in a hong genkhol ka hi hi.
  </para>
  <para style="p">
    <verse number="30" style="v" />Tu-in hih leitung a ukpa hong tungta ahih manin note kiangah thu kong gen man nawn kei ding hi. Amah in keima tungah aana neilo hi.
  </para>
  <para style="p">
    <verse number="31" style="v" />Ahi zongin leitung mite in Pa Pasian ka itna thu a theihna dingun Pa' vaihawmna bangbangin a gamta ding ka hi hi. Tua ahih manin kithawi un; hih lai mun panin paikhia ta ni,” a ci hi.
  </para>
  <chapter number="15" style="c" />
  <para style="p">
    <verse number="1" style="v" />Tua ciangin Jesuh in, “Kei pen leenggui taktak ka hi a, ka Pa pen leenggui loneipa ahi hi.
  </para>
  <para style="p">
    <verse number="2" style="v" />Amah in gah a neilo ka hiang khempeuh satkhia a, gah a nei hiangte ahih leh a gah semsem theihna dingin a puah hi.
  </para>
  <para style="p">
    <verse number="3" style="v" />Note tungah ka hong thugennate hangin note a siang na suak khinzo uh hi.
  </para>
  <para style="p">
    <verse number="4" style="v" />Kei tawh hong kizom paisuak le uh cin kei zong note tawh a kizom paisuak ka hi ding hi. A hiang pen a gui tawh kizom kei leh gah a gah theihloh mah bangin note zong kei tawh na kizop kei uh leh gah na gah thei kei ding uh hi.
  </para>
  <para style="p">
    <verse number="5" style="v" />“Kei pen leenggui ka hi a, note pen a hiang na hi uh hi. Note in kei tawh loin bangmah hih theilo ding na hih manun kei tawh a kizomte in gah tampi na gah ding uh hi.
  </para>
  <para style="p">
    <verse number="6" style="v" />Kei tawh a kizomlo mite pen leenggui hiang bangin kipai khia-in keutum hi. Tua bang hiangte meikhuk sungah kilawnin a kangtum hi.
  </para>
  <para style="p">
    <verse number="7" style="v" />Kei tawh na hong kizop uh a, note sungah ka thu a om nak leh na deih peuhpeuh uh hong ngen le uh cin hong kipia ding hi.
  </para>
  <para style="p">
    <verse number="8" style="v" />Gah tampi gah le uh cin ka Pa' minthan'na a kilangsak na hi ding uh a, keima nungzui na hihna uh kilang ding hi.
  </para>
  <para style="p">
    <verse number="9" style="v" />Ka Pa in kei hong it zahin note hong it ka hih manin keima hong itna sungah om un.
  </para>
  <para style="p">
    <verse number="10" style="v" />Ka Pa' hong thupiakte zui-in ama itna sungah ka om mah bangin note in zong ka thupiaknate na hong zuih uh leh ka itna sungah a om na hi ding uh hi.
  </para>
  <para style="p">
    <verse number="11" style="v" />Note hangin kei ka lungdam theihna ding leh note' lungdamna a cingtaak a suahtheihna dingin hih thute a hong gen ka hi hi.
  </para>
  <para style="p">
    <verse number="12" style="v" />“Note tungah ka hong piak thu in: Note ka hong it zahin note khatlekhat na ki-it un.
  </para>
  <para style="p">
    <verse number="13" style="v" />Lawmte' tangding sih ngamna sangin lawmte itna a lianzaw om nawnlo hi.
  </para>
  <para style="p">
    <verse number="14" style="v" />Ka hong thupiak bangin na gamtat uh leh ka lawmte na hi uh hi.
  </para>
  <para style="p">
    <verse number="15" style="v" />Nasemte in a tote' nasepna bangmah theilo ahih manin note pen nasemte ka hong ci nawn kei ding hi. Ka Pa' tung panin ka zak thu khempeuh note kiangah hong genkhin ka hih manin note, lawm, ka hong ci zaw ding hi.
  </para>
  <para style="p">
    <verse number="16" style="v" />Note in kei na hong teel kei uh a, ahi zongin keimah in note ka hong teel a, note va pai-in a kimang tawntung ding gah a gah dingin ka hong seh hi. Tua ahih manin keima min suangin Pa kiangah na nget peuhpeuh uh hong pia ding hi.
  </para>
  <para style="p">
    <verse number="17" style="v" />Tua hi a, note ka hong thupiak in: Khatlekhat na ki-it un, cihna ahi hi.
  </para>
  <para style="p">
    <verse number="18" style="v" />“Leitung mite in note hong muhdah leh kei a hong mudah masa ahihna thu na thei un.
  </para>
  <para style="p">
    <verse number="19" style="v" />Hih leitung mite tawh a kipawl hi le uh cin leitung mite in amau pawlte hong it ding hi. Ahi zongin hih leitung mite lak panin note ka hong teelkhia a, amaute tawh kipawl nawnlo na hih manun a hong mudah ahi uh hi.
  </para>
  <para style="p">
    <verse number="20" style="v" />‘Sila pen a topa sangin lianzaw lo hi,’ ci-in ka hong thugenna phawk un. Amaute in kei hong bawlsiat uh leh note zong hong bawlsia ding hi. Ka thugente hong zuih uh leh note' thugente zong hong zui ding hi.
  </para>
  <para style="p">
    <verse number="21" style="v" />Ahi zongin amaute in kei hong sawlpa theilo uh ahih manin keima mi na hihna uh hangin amaute in hih bangin hong bawl ding uh ahi hi.
  </para>
  <para style="p">
    <verse number="22" style="v" />Kei hong pai kei-in amaute tungah thu a genlo hi leng amaute in mawh pualo ding uh hi. Ahi zongin tu-in ahih leh a mawhna thu uhah kiphelna ding a paulap ding uh bangmah om nawnlo hi.
  </para>
  <para style="p">
    <verse number="23" style="v" />Kei hong mudahte in ka Pa zong a mudah ahi hi.
  </para>
  <para style="p">
    <verse number="24" style="v" />Kuamah in a bawl ngeiloh na lamdangte amaute lakah a bawllo hi leng amaute in mawh pualo ding uh hi. Ahi zongin amaute in ka na lamdang bawlte mu khin uh ahih manin kei leh ka pa a hong mudah khawm uh ahi hi.
  </para>
  <para style="p">
    <verse number="25" style="v" />Amaute' Thukham sungah, ‘Thu om lopi-in kei hong mudah uh hi,’ ci-in a kigelhna thu a tun'theihna dingin a hici mah ding ahi hi.
  </para>
  <para style="p">
    <verse number="26" style="v" />“Ahi zongin Thuman a hong lak ding Huhpa ahi Kha Siangtho ka Pa kiang panin ka hong sawl ding hi. Amah hong tun' ciangin keima thu hong gen ding hi.
  </para>
  <para style="p">
    <verse number="27" style="v" />A kipat cila kipanin kei tawh omkhawm na hih manun note in zong keima thu na gen ding uh hi.
  </para>
  <chapter number="16" style="c" />
  <para style="p">
    <verse number="1" style="v" />“Note na pukkhak lohna dingun hih thute a hong gen ka hi hi.
  </para>
  <para style="p">
    <verse number="2" style="v" />Amaute in a kikhopna uh innte panin note hong hawlkhia ding uh hi. Note hong that mite pen Pasian' nasemin a kingaihsut ding uh hun hong tung ding hi.
  </para>
  <para style="p">
    <verse number="3" style="v" />Amaute in ka Pa ahi a, kei ahi zongin hong theilo uh ahih manin tu-a bangin note a hong bawl ding uh ahi hi.
  </para>
  <para style="p">
    <verse number="4" style="v" />Hih bangin a hong gamtat hun uh hong tun' ciangin ka hong gen thute na phawk theihna dingun a hong genkhol ka hi hi.
  </para>
  <para style="p">
    <verse number="5" style="v" />Tu-in ahih leh kei hong sawlpa kiangah a ciahkik ding ka hi hi. Tua hinapi-in, ‘Koi-ah pai ding na hi hiam?’ ci-in kuamah in na hong dong kei uh hi.
  </para>
  <para style="p">
    <verse number="6" style="v" />Ahi zongin hih thute ka hong gen ciangin na lungsim uh dah mahmah hi.
  </para>
  <para style="p">
    <verse number="7" style="v" />A taktakin ci lehang, kei paikhia kei leng note hong Huh dingpa hong pailo ding a, kei paikhia leng note hong Huh dingpa hong sawl ding ka hih manin kei va paikhia leng note-a' dingin hoihzaw tham hi.
  </para>
  <para style="p">
    <verse number="8" style="v" />Amah hong tun' ciangin leitung mite tungah mawhna thu, thuman thu leh thukhenna thu laktel ding hi.
  </para>
  <para style="p">
    <verse number="9" style="v" />Amaute in kei hong uploh manun a mawhna uh lak ding a,
  </para>
  <para style="p">
    <verse number="10" style="v" />Pa kiangah pai ding ka hih manin kei na hong mu nawn kei ding uh hi, ka cihna thu a manna lak ding a,
  </para>
  <para style="p">
    <verse number="11" style="v" />hih leitung a ukpa pen thukhenna a thuakkhin ahihna thu zong lak ding hi.
  </para>
  <para style="p">
    <verse number="12" style="v" />“Ka hong gen ding tampi tak omlai hi; ahi zongin hong gen lai leng note-a' dingin tamlua ding hi.
  </para>
  <para style="p">
    <verse number="13" style="v" />Tua ahih manin thuman hong lak ding Kha Siangtho hong tun' ciangin thu khempeuh a manin hong hilh ding hi. Ama ngaihsuttawm thu hong gen ding hilo a, ama tungah a kigen thute leh a hong tungding thute a hong gen ding ahi hi.
  </para>
  <para style="p">
    <verse number="14" style="v" />Amah in keima gen ding thute note tungah hong gen ding ahih manin Pasian' pianzia ka neihna hong kilangsak ding hi.
  </para>
  <para style="p">
    <verse number="15" style="v" />Ka Pa' neihsa khempeuh keima-a' suakkhin ahih manin keima gen ding thute leh a gen dingin ka sawlteng Kha Siangtho in note kiangah hong gen ding hi,” a ci hi.
  </para>
  <para style="p">
    <verse number="16" style="v" />“Tawlkhat khit ciangin na hong mu nawn kei ding uh a, tawlkhat khit ciangin na hong mukik ding uh hi,” a cih ciangin,
  </para>
  <para style="p">
    <verse number="17" style="v" />a nungzuite pawlkhat kidong uh a, “Tawlkhat khit ciangin kei na hong mu nawn kei ding uh a, tawlkhat khit ciangin na hong mukik ding uh hi, a cihna leh Pa kiangah a ciahkik ding ka hi hi, a cihnate bang a cihnopna ahi hiam?” a kici uh hi.
  </para>
  <para style="p">
    <verse number="18" style="v" />Tawlkhat a cihcih pen bang a cihnopna ahi hiam, i thei kei hi, a kici uh hi.
  </para>
  <para style="p">
    <verse number="19" style="v" />Jesuh in amaute' theihnop lamtak phawk ahih manin amaute kiangah, “Note khatlekhat na kidot uh, ‘Tawlkhat khit ciangin na hong mu nawn kei ding uh a, tawlkhat khit ciangin na hong mukik ding uh hi,’ ka cihnopna a kidong na hi uh hiam?
  </para>
  <para style="p">
    <verse number="20" style="v" />A taktakin ka hong genin-ah, note dahin na kap ding uh a, ahi zongin leitung mite lungdam ding uh hi. Note na dah ding uh a, ahi zongin na dahna uh lungdamna hong suak ding hi.
  </para>
  <para style="p">
    <verse number="21" style="v" />Numei in a ta a suahhun a tun' ciangin na sa ahih manin a dah hi. Ahi zongin a ta a suahkhit ciangin leitungah naungek khat a piangsak khin ahihna hangin lungdamin a natna teng a mangngilh ta hi.
  </para>
  <para style="p">
    <verse number="22" style="v" />Note zong tua mah tawh na kibang ding uh hi. Note zong tu-in na dah uh hangin note tawh kimukik ding ihih manin na lung uh dam mahmah ding a, tua na lungdamna uh kuamah in hong beisak theilo ding hi.
  </para>
  <para style="p">
    <verse number="23" style="v" />“Tua hun ciangin kei kiangah bangmah nong ngen nawn kei ding uh hi. A mantakin kong genin-ah, keima min suangin na nget peuhpeuh uh Pa in hong pia ding hi.
  </para>
  <para style="p">
    <verse number="24" style="v" />Tuni ciangdong keima min suangin bangmah na ngen nai kei uh hi. Tua ahih manin ngen le uh cin hong kipia ding ahih manin na lungdamna uh hong cingtaak ding hi.
  </para>
  <para style="p">
    <verse number="25" style="v" />“Tuhun ciangdong hih thute thugentehna zangin ka hong gen hi. Ahi zongin thugentehna ka hong zat nawnloh hun hong tung ding a, tua hun ciangin a teltakin Pa Pasian' thu ka hong gen ding hi.
  </para>
  <para style="p">
    <verse number="26" style="v" />Tua hun hong tun' ciangin, Pa Pasian kiangah ka hong ngetsak ding hi, ka hong ci nawn kei ding a, nomau mahmah in ka min suangin Pa kiangah na ngenpah ding uh hi.
  </para>
  <para style="p">
    <verse number="27" style="v" />Bang hang hiam cih leh note in kei hong itin, Pa kiang panin a hong pai ka hihna thu um na hih manun Pa mahmah in note hong it ahihna hang ahi hi.
  </para>
  <para style="p">
    <verse number="28" style="v" />Pa kiang panin hong pai-in leitung a hong tung ka hi a, tu-in leitung nusia leuleu-in Pa kiang a zuankik ding ka hi hi,” a ci hi.
  </para>
  <para style="p">
    <verse number="29" style="v" />Tua ciangin a nungzuite in, “Tu-in thugentehna zang nawnloin a kitel takin thu na hong gen hi.
  </para>
  <para style="p">
    <verse number="30" style="v" />Tu-in na khempeuh na theihkhitna thu ka phawk uh a, ka theihnop uh thute kote in ka hong dot ding uh zong kisam nawnlo ahih manin Pa kiang panin a hong pai na hihna thu ka hong um uh hi,” a ci uh hi.
  </para>
  <para style="p">
    <verse number="31" style="v" />Jesuh in, “Tu-in hong umta na hi uh hiam?
  </para>
  <para style="p">
    <verse number="32" style="v" />Note khempeuh kithehthangin na inn ciat uh zuanin kei bek na hong nusiat ding uh hun a hong tung ding hi bek loin tu-in a hong tung hita hi. Ahi zongin kei guak a hong kinusia hilo a, Pa in kei hong ompih hi.
  </para>
  <para style="p">
    <verse number="33" style="v" />Keimah tawh na hong kipawlna uh hangin lungnopna na neihtheihna dingun hih thu a hong gen ka hi hi. Leitung gimna na thuak ding uh hi. Ahi zongin keimah in leitung nate zo khinta ka hih manin lungnuamin om un,” a ci hi.
  </para>
  <chapter number="17" style="c" />
  <para style="p">
    <verse number="1" style="v" />Jesuh in hih thute a genkhit ciangin vantung lam ento-in, “Pa aw, a hun hong tungta ahih manin na Tapa in na pianzia hong kilatsak theihna dingin tu-in na Tapa' pianzia hong kilangsak ta in.
  </para>
  <para style="p">
    <verse number="2" style="v" />Bang hang hiam cih leh Tapa tungah na piak mi khempeuh tungah Tapa in nuntak tawntungna a piaktheihna dingin mi khempeuh tungah ukna aana a neihna dingin Tapa tungah na hong piaksa ahi hi.
  </para>
  <para style="p">
    <verse number="3" style="v" />Nang bek a man Pasian na hihna thu leh nangmah in na hong sawl Jesuh Khrih hong theihna pen amaute-a' dingin nuntak tawntung ngahna ding lampi ahi hi.
  </para>
  <para style="p">
    <verse number="4" style="v" />Nangmah in sepdingin na hong piak nasep khempeuh sem khinta ka hih manin leitungah na min a thangsak ka hi hi.
  </para>
  <para style="p">
    <verse number="5" style="v" />Pa aw, leitung a kipian'sak ma-in nang tawh i neihkhawm na pianzia mah tu-in nangma omna munah hong pia ta in.
  </para>
  <para style="p">
    <verse number="6" style="v" />“Leitung mite sung panin keima khutsungah na hong piak mite tungah nangma min ka pulak khinzo ta hi. Tua mite in nangma thu mangin nangma mi hi uh a, ahi zongin keima khutsungah amaute na hong pia hi.
  </para>
  <para style="p">
    <verse number="7" style="v" />Tu-in amaute in keima neih khempeuh nangma hong piak ahihna thu a thei uh hi.
  </para>
  <para style="p">
    <verse number="8" style="v" />Bang hang hiam cih leh gendingin na hong sawl thu khempeuh amaute kiangah ka gen ciangin um uh a, nangma kiang panin a pai ka hihna thu hong thei uh a, nangma hong sawl ka hihna thu zong hong um uh hi.
  </para>
  <para style="p">
    <verse number="9" style="v" />“Amaute-a' dingin thu ka hong ngetsak hi. Leitung mite-a' dingin a hong ngetsak hiloin keima khutsungah na hong piak mite nangma mi ahih manin tua mite-a' dingin a hong ngetsak ka hi hi.
  </para>
  <para style="p">
    <verse number="10" style="v" />Keima neih khempeuh nangma-a' hi a, nangma neih khempeuh keima-a' ahih manin, tua mite' hangin nangma pianzia ka neihna hong kilang hi.
  </para>
  <para style="p">
    <verse number="11" style="v" />Tu-in nangma kiangah kei a hong paita ding ka hih manin leitungah ka om nawn kei ding a, ahi zongin amaute a omlai ding uh ahi hi. Tua ahih manin a Siangtho ka Pa aw, nang leh kei pumkhat ihih mah bangin amaute zong pumkhat ahihna dingun na vangliatna tawh hoihtakin na kem in.
  </para>
  <para style="p">
    <verse number="12" style="v" />Amaute tawh ka omkhawm hun lai-in nangma hong piak na min vangliatna tawh amaute ka kem hi. Amaute ka hu a, a maimang dingpa simloh khat zong ka kisamsak kei hi. Tua a maimangpa lah Lai Siangtho sung thu a tun'na ding ahi hi.
  </para>
  <para style="p">
    <verse number="13" style="v" />Tu-in nangma kiangah a hong paita ding ka hih manin keimah bangin amaute in lungdamna cingtaak a neihtheihna dingun leitungah ka om lai-in hih thute a gen ka hi hi.
  </para>
  <para style="p">
    <verse number="14" style="v" />Amaute tungah na thu ka gen khin hi. Ahi zongin keimah bangin amaute zong hih leitung mite tawh kipawllo uh ahih manin leitung mite in a mudah uh hi.
  </para>
  <para style="p">
    <verse number="15" style="v" />Leitung panin amaute na lakkhiat ding a hong ngetsak ka hi kei a, a Gilopa' bawlsiatna ding panin na kep ding a hong ngen ka hi hi.
  </para>
  <para style="p">
    <verse number="16" style="v" />Hih leitung tawh kei ka kipawlloh mah bangin amaute zong a kipawllo uh ahi hi.
  </para>
  <para style="p">
    <verse number="17" style="v" />Nangma thuman hilhna tawh amaute a siangtho nangma zat dingin na bawl in.
  </para>
  <para style="p">
    <verse number="18" style="v" />Leitungah kei na hong sawl mah bangin kei zong leitung mahah amaute ka sawl hi.
  </para>
  <para style="p">
    <verse number="19" style="v" />Nangma tungah thuman takin amaute zong hong ki-ap theihna dingun amaute ka khualna-in nangma tungah kei ka hong ki-ap hi.
  </para>
  <para style="p">
    <verse number="20" style="v" />“Hih mite-a' ding bek thu a hong ngetsak ka hi kei a, amaute' thugenna hangin kei hong um mite-a' ding zong a hong ngetsak ka hi hi.
  </para>
  <para style="p">
    <verse number="21" style="v" />Pa aw, amaute khempeuh pumkhat a suahtheihna dingun ka hong ngetsak hi. Nangmah in kei na hong sawlna thu leitung mite in a uptheihna dingun eite gel pawlkhat ihih mah bangin amaute zong eite tawh pawlkhat hong hi ta hen.
  </para>
  <para style="p">
    <verse number="22" style="v" />Nang leh kei pumkhat ihih mah bangin amaute zong pumkhat a suah theihna dingun keima tungah na hong piak pianzia mah amaute tungah ka pia hi.
  </para>
  <para style="p">
    <verse number="23" style="v" />Leitung mite in kei na hong sawlna thu a theihna ding leh kei na hong it mah bangin amaute na itna thu a theihna hangun amaute pumkhat a suah taktak theihna dingun amaute lakah kei ka om a, kei tawh nang na hong omkhawm hi.
  </para>
  <para style="p">
    <verse number="24" style="v" />Pa aw, leitung a pian'ma pekin kei na hong itna hangin na hong piak pianzia a mu dingin keimah na hong piak mite zong ka omna-ah a hong pai theihna ding ka deihsak hi.
  </para>
  <para style="p">
    <verse number="25" style="v" />A Thuman ka Pa aw, leitung mite in nang hong theilo uh hi. Ahi zongin keimah in nang ka hong thei a, kei na hong sawlna thu hih mite in zong a thei uh hi.
  </para>
  <para style="p">
    <verse number="26" style="v" />Kei na hong itna zah itna mah amaute sungah omin, amaute tawh kei ka omkhawm theihna dingin amaute tungah nangma min ka gen khin a, mai lamah zong ka gen lailai ding hi,” ci-in thu a ngen hi.
  </para>
  <chapter number="18" style="c" />
  <para style="p">
    <verse number="1" style="v" />Jesuh in tu-a bangin thu a nget khit ciangin a nungzuite tawh Kidron lui kantanin a pai hi. Tua lai-ah huan khat om a, tua huan sungah a nungzuite tawh a lut hi.
  </para>
  <para style="p">
    <verse number="2" style="v" />Jesuh leh a nungzuite tua munah pai zelzel uh ahih manin Jesuh a lehhek Judas in zong tua mun a thei hi.
  </para>
  <para style="p">
    <verse number="3" style="v" />Tua ahih manin Judas zong, siampi liante leh Farisi mite in a sawl galkap honkhat leh biakinncing palik pawlkhat tawh hiam tawi-in lalcin leh meilah de-in tua huanah a hong pai uh hi.
  </para>
  <para style="p">
    <verse number="4" style="v" />Jesuh in zong ama tungah a piangding thu khempeuh theikhin ahih manin hong paikhia-in amaute kiangah, “Kua zong na hi uh hiam?” ci-in a dong hi.
  </para>
  <para style="p">
    <verse number="5" style="v" />Amaute in, “Nazareth khuami Jesuh a zong ka hi uh hi,” a ci hi. Jesuh a lehhek Judas zong tua mihonte tawh hong dingkhawm hi.
  </para>
  <para style="p">
    <verse number="6" style="v" />Jesuh in, “Keimah ka hi hi,” a cih ciangin amaute nungkinin a puk uh hi.
  </para>
  <para style="p">
    <verse number="7" style="v" />Jesuh in, “Kua zong na hi uh hiam?” ci-in a dotkik ciangin amaute in, “Nazareth khuami Jesuh a zong ka hi uh hi,” a ci leuleu uh hi.
  </para>
  <para style="p">
    <verse number="8" style="v" />Tua ciangin Jesuh in, “Keimah ka hi hi, ci-in ka hong gen khinzo hi. Kei hong zong na hih uh leh hih adangte khah lel un,” a ci hi.
  </para>
  <para style="p">
    <verse number="9" style="v" />Hih bang a cihna pen, “Kei na hong piaksate khat zong ka kisamsak kei hi,” ci-in a thugenna a tun'na ding ahi hi.
  </para>
  <para style="p">
    <verse number="10" style="v" />Simon Peter in namsau kuah ahih manin a namsau dokin siampi lianpenpa' silapa a sat leh a taklam bil a satkhia hi. Tua silapa' min Malkhus ahi hi.
  </para>
  <para style="p">
    <verse number="11" style="v" />Tua ciangin Jesuh in Peter kiangah, “Na namsau a paii-ah siat in. Ka Pa in thuakdingin a hong piak thu thuaklo ding ka hi hiam?” a ci hi.
  </para>
  <para style="p">
    <verse number="12" style="v" />Tua ahih manin galkapte leh a bute leh Jew mi palikte in Jesuh manin hen uh a,
  </para>
  <para style="p">
    <verse number="13" style="v" />tua kumin siampi lianpen a sem Kaiafas' sungpa Annas kiangah a paipih masa uh hi.
  </para>
  <para style="p">
    <verse number="14" style="v" />Mihonte' tangin mi khat a sihding kilawm zaw hi, ci-in Jerusalem khua-a Jew mi uliante kiangah thu a genpa Kaiafas ahi hi.
  </para>
  <para style="p">
    <verse number="15" style="v" />Simon Peter leh a nungzui dang khat in zong Jesuh a zui uh hi. Hih a nungzui dang khatpa leh siampi lianpenpa kithei uh ahih manin siampi lianpenpa' inntual dongah Jesuh tawh a lutkhawm hi.
  </para>
  <para style="p">
    <verse number="16" style="v" />Ahi zongin Peter ahih leh kong pualamah a khawl hi. Tua ahih manin siampi lianpenpa tawh a kithei nungzui dang khatpa zong va pai kikin kongcing numei a hopih khit ciangin Peter zong a tumpih hi.
  </para>
  <para style="p">
    <verse number="17" style="v" />Kongcing numei in Peter kiangah, “Hih mipa' nungzuite khat hilo na hi hiam?” a cih leh, “Ka hi kei hi,” ci-in a dawng hi.
  </para>
  <para style="p">
    <verse number="18" style="v" />Khua dam mahmah ahih manin nasemte leh palikte in meihol cih a, tua mei awi-in a kiimah ding uh ahih manin Peter zong va pai-in mei awi-in amaute tawh a dingkhawm hi.
  </para>
  <para style="p">
    <verse number="19" style="v" />Siampi lianpenpa Annas in Jesuh kiangah ama nungzuite thu leh a thuhilhna tawh kisai thu a dong hi.
  </para>
  <para style="p">
    <verse number="20" style="v" />Jesuh in, “Mi khempeuh' theihin thu ka gen tawntung hi. Jew mihonpi a kikhopna innte leh Biakinn sungah thu ka hilh a, thu ka sim genna om ngeilo hi.
  </para>
  <para style="p">
    <verse number="21" style="v" />Tua ahih manin bang hangin kei kiangah hong dong se na hi hiam? Ka thugen a za mite kiangah dong lecin ka genteng amaute in hong genthei ding uh hi,” ci-in a dawng hi.
  </para>
  <para style="p">
    <verse number="22" style="v" />Hih bangin Jesuh a pau ciangin biakinncing palikte khat in Jesuh beng a, “Bang hangin hih bangin siampi lianpenpa tungah kampau ngam na hi hiam?” a ci hi.
  </para>
  <para style="p">
    <verse number="23" style="v" />Ahi zongin Jesuh in, “A manloin kampau khial ka hih leh ka khialhna hong lak in. Ka thugen a man ahih manin bang hangin hong beng zenzen na hi hiam?” ci-in a dawng hi.
  </para>
  <para style="p">
    <verse number="24" style="v" />Tua ciangin Annas in Jesuh a kikhihsa mahin siampi lianpenpa Kaiafas kiangah a puak hi.
  </para>
  <para style="p">
    <verse number="25" style="v" />Tua bangin mei awi-in Simon Peter a din' laitakin a kiima om midangte in, “Nang, hua mipa' nungzuite khat hilo na hi hiam?” a cih uh leh Peter in, “Ka hi kei hi,” ci-in a nial leuleu hi.
  </para>
  <para style="p">
    <verse number="26" style="v" />Tua ciangin siampi lianpenpa' nasem, Peter in a bil a sat khiatsakpa' behte khat in, “Huan sungah amah tawh na omkhawm lai-un hong mu hilo ka hi hiam?” a cih ciangin,
  </para>
  <para style="p">
    <verse number="27" style="v" />Peter in nialkik leuleu a, tua khit phetin ak a khuang hi.
  </para>
  <para style="p">
    <verse number="28" style="v" />Tua ciangin Kaiafas' inn panin gam ukpa Pilat' omna kumpi inn-ah Jesuh a paipih uh hi. Tua hun pen zingsang tung ahi hi. Jew mite ahih leh Paisan Pawi annekna sungah kihel nuam uh ahih manin biakna vai-in a siang a suahtheihna dingun kumpi inn huang sungah lutlo uh hi.
  </para>
  <para style="p">
    <verse number="29" style="v" />Tua ahih manin amaute kiangah Pilat hong pusuakin, “Hih mipa na mawhsakna uh bang ahi hiam?” ci-in a dot ciangin
  </para>
  <para style="p">
    <verse number="30" style="v" />amaute in, “Hih mipa a gamtat a sialo hi leh nang kiangah ka hong paipih kei ding uh hi,” ci-in a dawng uh hi.
  </para>
  <para style="p">
    <verse number="31" style="v" />Tua ciangin Pilat in, “Jerusalem khua-a om no Jew mi uliante mah in paikhiatpih un la, nomau Thukham tawh kizui-in ama tungah thu khen un,” ci-in a gen ciangin Jew mite in ama kiangah, “Kote in mi thahtheihna ding thu ka nei kei uh hi,” ci-in a dawng uh hi.
  </para>
  <para style="p">
    <verse number="32" style="v" />(Jesuh in ama sihna dingzia a gensa thu a tun'theihna dingin hih bangin a piang ahi hi.)
  </para>
  <para style="p">
    <verse number="33" style="v" />Tua ciangin kumpi huang sungah Pilat ciahkik a, Jesuh samin, “Nang Jew mite' kumpi na hi hiam?” ci-in a dot leh
  </para>
  <para style="p">
    <verse number="34" style="v" />Jesuh in, “Nang' lungsimah a piangtawm hong dong na hi hiam, tua ahih kei leh midangte in keima thu hong gen ahi hiam?” ci-in a dawng hi.
  </para>
  <para style="p">
    <verse number="35" style="v" />Pilat in, “Kei, Jew mi hong sa na hi hiam? Na Jew mipihte leh na siampi liante un kei kiangah nang hong ap uh hi. Bang gamta khial na hi hiam?” a ci hi.
  </para>
  <para style="p">
    <verse number="36" style="v" />Tua ciangin Jesuh in, “Keima ukna pen hih leitung gam hilo hi. Keima ukna hih leitung gam hi leh Jerusalem khua-a Jew mi uliante' khutsungah hong kipiak lohna dingin ka nungzuite in a do ding uh hi. Tua ahih manin keima ukna pen hih leitung tawh kizomlo hi,” a ci hi.
  </para>
  <para style="p">
    <verse number="37" style="v" />Tua ciangin Pilat in, “Tua ahih leh nang kumpi hilo na hi hiam?” a cih leh Jesuh in, “Kumpi hi, nangmah in na hong ci hi. Hih thuman a genkhia dingin mi hong suakin leitungah a hong pai ka hi hi. Hih thuman tawh a kizom mi peuhmah in keima thugen hong zui uh hi,” a cih ciangin
  </para>
  <para style="p">
    <verse number="38" style="v" />Pilat in, “Thuman na cih bang ahi hiam?” ci-in a dong hi.
  </para>
  <para style="p">
    <verse number="39" style="v" />Tua ahih manin na Paisan Pawi hun uh ciangin note-a' dingin mi khat ka khahkhiat a ngeina ahih manin note-a' dingin hih Jew kumpipa hong khahkhia leng na ut uh hiam?” ci-in a dot ciangin,
  </para>
  <para style="p">
    <verse number="40" style="v" />amaute awng gawpin, “Hih mipa khah kei in! Barabbas hong khah in!” ci-in a dawng uh hi. (Barabbas pen mi suamin thongkia khat ahi hi.)
  </para>
  <chapter number="19" style="c" />
  <para style="p">
    <verse number="1" style="v" />Tua ciangin Pilat in ama kiangah Jesuh paipih sakin a satsak hi.
  </para>
  <para style="p">
    <verse number="2" style="v" />Galkapte in a kumpi lukhu dingin ling vialin Jesuh khusak uh a, a kumpi puan dingin puansan a silhsak khit uh ciangin
  </para>
  <para style="p">
    <verse number="3" style="v" />ama kiangah nehin, “Jew mite Kumpipa, na khan' sau ta hen!” ci-in hopihin a khut uh tawh a beng uh hi.
  </para>
  <para style="p">
    <verse number="4" style="v" />Pilat zong khatvei hong pusuak kikin mihonte kiangah, “Ama khialhna bangmah a mulo ka hihna thu na theihna dingun note kiangah Jesuh ka hong paikhia sak hi,” a ci hi.
  </para>
  <para style="p">
    <verse number="5" style="v" />Tua ahih manin Jesuh zong ling lukhu khukawm leh puansan silhkawmin hong pusuak a, Pilat in mihonte kiangah, “En un, hih lai-ah na mipa uh om hi,” a ci hi.
  </para>
  <para style="p">
    <verse number="6" style="v" />Siampi liante leh biakinncing palikte in a muh uh ciangin “Singlamteh tungah that in, singlamteh tungah that in!” ci-in a kiko uh hi. Pilat in amaute kiangah, “Na ut uh leh paipih un la, singlamteh tungah that un! Ke'n ama khialhna ka mu kei hi,” a cih ciangin
  </para>
  <para style="p">
    <verse number="7" style="v" />Jew mihonte in, “Amah Pasian' Tapa-in kigen ahih manin a kithah theihna ding Thukham ka nei uh hi,” ci-in a genna uh
  </para>
  <para style="p">
    <verse number="8" style="v" />Pilat in a zak ciangin a lunghimawh semsem hi.
  </para>
  <para style="p">
    <verse number="9" style="v" />Tua ahih manin kumpi inn huangsungah lutkikin Jesuh kiangah, “Koi lai panin a hong pai na hi hiam?” ci-in a dong hi. Ahi zongin Jesuh in dawnglo ahih manin,
  </para>
  <para style="p">
    <verse number="10" style="v" />“Hong dawnglo ding na hi hiam? Nang thahtheihna ding leh khahtheihna ding thu ka neihlam phawklo na hi hiam?” a cih ciangin
  </para>
  <para style="p">
    <verse number="11" style="v" />Jesuh in, “Pasian in nang tungah hong pialo hi leh kei tungah thu na nei het kei ding hi. Tua ahih manin nangma khutsungah kei hong apte' mawhna lianzaw hi,” ci-in a dawng hi.
  </para>
  <para style="p">
    <verse number="12" style="v" />Pilat in hih thu a zak ciangin Jesuh a khahtheihna ding lampi zongin a hanciam hi. Ahi zongin Jew mihonte awngin kiko uh a, “Hih mipa na khah peuhmah leh Rom gam khempeuh a uk Kumpipa tawh a kipawllo na hi ding hi. Kumpi hi'ng, a ci khempeuh pen gam khempeuh a uk Kumpipa a langpang ahi hi,” a ci uh hi.
  </para>
  <para style="p">
    <verse number="13" style="v" />Pilat in hih bangin mite' kikona a zak ciangin Jesuh paikhiatpih a, Hebru pau-in Gabbatha a kici Suangphahpek tunga thukhenna tokhom tungah a tu hi.
  </para>
  <para style="p">
    <verse number="14" style="v" />Tua ni pen Paisan Pawi hun ding Kigin' ni hi a, sunkim laitak hun ahi hi. Pilat in Jew mihonte kiangah, “Hih lai-ah na Kumpipa uh om!” a cih ciangin
  </para>
  <para style="p">
    <verse number="15" style="v" />amaute in, “That in, that in, singlamteh tungah that in,” ci-in a kiko uh hi. Pilat in, “Na Kumpipa uh that mawk ding ka hi hiam?” a cih ciangin siampi liante in, “Rom gam khempeuh a uk Kumpipa simloh kumpi dang ka nei kei uh hi,” ci-in a dawng uh hi.
  </para>
  <para style="p">
    <verse number="16" style="v" />Tua ahih ciangin singlamteh tungah thahdingin amaute' khutsungah Jesuh a pia ta hi.
  </para>
  <para style="p">
    <verse number="17" style="v" />Tua ahih manin amaute in Jesuh la-in paikhiatpih uh a, ama kikhaina ding singlamteh mah puasakin Hebru pau-in Golgotha a kici Lutang Guh mualah a paipih uh hi.
  </para>
  <para style="p">
    <verse number="18" style="v" />Tua lai mun panin singlamteh tungah khai uh a, ama langtuakah zong midang khat tuak mah khai-in a laizangah Jesuh a kikhai hi.
  </para>
  <para style="p">
    <verse number="19" style="v" />Pilat in lai khat gelhsakin, “Jew mite' Kumpipa, Nazareth khuami Jesuh,” cisak a, singlamteh tungah a suangsak hi.
  </para>
  <para style="p">
    <verse number="20" style="v" />Jesuh a kikhaina mun pen Jerusalem khuapi tawh kinai ahih manin Judea gammi tampi in hih lai kigelh a sim uh hi. Tua lai pen Hebru lai, Latin lai, leh Grik lai-in a kigelh hi.
  </para>
  <para style="p">
    <verse number="21" style="v" />Tua ciangin Jew siampi liante in Pilat kiangah, “‘Jew mite' Kumpipa,’ ci-in gelh kei in la, ‘Hih mipa in Jew mite' kumpi ka hi hi, ci hi,’ ci-in gelh in,” a cih uh leh
  </para>
  <para style="p">
    <verse number="22" style="v" />Pilat in, “Ka gelhsa pen ka gelhsa bangbangin kip hi,” ci-in a dawng hi.
  </para>
  <para style="p">
    <verse number="23" style="v" />Galkapte in singlamteh tungah Jesuh a khai khit uh ciangin a puante la uh a, khenkhat ciatin a ngah dingun khen li a suah uh hi. Mong a neilo, a kiphan a puantualpi zong a la uh hi.
  </para>
  <para style="p">
    <verse number="24" style="v" />Ahi zongin amaute in, “Hih puan balkek kei ni. A ngah ding i theihna dingin ai san ni,” a kici uh hi. Lai Siangtho sungah, “Amaute in ka puante hawm uh a, ka puantualpi ngahna dingin ai a san uh hi,” ci-in a kigelhna a tun'na dingin hih bangin galkapte a gamta ahi uh hi.
  </para>
  <para style="p">
    <verse number="25" style="v" />Jesuh' singlamteh gei-ah ama nu; ama nuno ahi, Klopas' zi Mary; leh Magdala khuami Mary a ding uh hi.
  </para>
  <para style="p">
    <verse number="26" style="v" />Jesuh in ama nu leh a it a nungzuipa a dingkhawm a muh ciangin a nu kiangah, “Nu aw, tua lai-ah na tapa om hi,” a ci hi.
  </para>
  <para style="p">
    <verse number="27" style="v" />Tua ciangin a nungzuipa kiangah, “Na nu tua lai-ah om hi,” a ci leuleu hi. Tua ahih manin tua huna kipanin nungzuipa in ama inn-ah Jesuh' nu Mary a kem hi.
  </para>
  <para style="p">
    <verse number="28" style="v" />Tua hun ciangin Jesuh in na khempeuh kicingta hi, ci-in thei ahih manin Lai Siangtho sungah a kigelh thu a tun'theihna dingin, “Ka dangtak hi,” a ci hi.
  </para>
  <para style="p">
    <verse number="29" style="v" />Tua lai-ah beel khat dimin leenggahzu-hau om ahih manin amaute in tua sungah tuihupna diahin puknah hiang dawnah a koih khit uh ciangin Jesuh' kamah a va tahto uh hi.
  </para>
  <para style="p">
    <verse number="30" style="v" />Jesuh in tua leenggahzu-hau ciamin, “Man khinta hi,” a cih khit ciangin a lu puksukin a si ta hi.
  </para>
  <para style="p">
    <verse number="31" style="v" />Tua ni pen Kigin' ni hi a, a zing ciang Sabbath ni thupi diak ahih manin tua ni-in singlamteh tungah a luangte a omlai ding deihlo uh ahih ciangin Jerusalem khua-a Jew mi uliante, Pilat kiangah va pai-in a khete uh kuaitanin a luangte a lakkhiatna dingun a ngen uh hi.
  </para>
  <para style="p">
    <verse number="32" style="v" />Tua ahih manin galkapte hong pai uh a, a tuah masakpa uh a khe a kuaihtansak khit uh ciangin a langkhata ompa-a' zong a kuaihtansak uh hi.
  </para>
  <para style="p">
    <verse number="33" style="v" />Ahi zongin Jesuh' khe kuaitan dingin a kithawi uh ciangin amah a na sihkhitna thei uh ahih manin a khe a kuaihtansak nawn kei uh hi.
  </para>
  <para style="p">
    <verse number="34" style="v" />Ahi zongin galkapte khat in a teipi tawh Jesuh' pangpi a sut leh sisan leh tui hong leengkhia hi.
  </para>
  <para style="p">
    <verse number="35" style="v" />(Note in na uptheihna dingun hih thupiang a mupa in ama muhna bang a hong gen ahi hi. Ama thugente a man thu hi a, a genpa in a mantaktak a gen ahihna thu zong a thei hi.)
  </para>
  <para style="p">
    <verse number="36" style="v" />Lai Siangtho sungah, “Ama guhte khat zong kitanlo ding hi,” ci-in a genna thu a tun'theihna dingin hih bangin a piang ahi hi.
  </para>
  <para style="p">
    <verse number="37" style="v" />Tua banah Lai Siangtho mundang khatah, “Teipi tawh a sutpa uh a en ding uh hi,” na kici lai hi.
  </para>
  <para style="p">
    <verse number="38" style="v" />Tua ciangin Arimathea khuami Josef in Jesuh' luang a lakkhiat theihna dingin Pilat kiangah va pai-in a ngen hi. (Josef i cih pen Jesuh' nung a zui khat hi a, ahi zongin Jerusalem khua-a Jew uliante a kihtakna hangin a simzuih khat ahi hi.) Josef in Jesuh' luang a lakkhiat theihna dingin thu ngah ahih manin va pai-in Jesuh' luang a lakhia hi.
  </para>
  <para style="p">
    <verse number="39" style="v" />Jesuh kiangah a zan hawh ngei Nikodemas zong hong pai a, Jesuh' luang a siatlohna dingin a bawlna ding myrrh leh aloes paknamtui kigawm tawi sawmnih bang a gik a hong pua hi.
  </para>
  <para style="p">
    <verse number="40" style="v" />Tua mi nihte in si a vui uh ciangin a bawl ngeina bangun a paknamtuite nuhin puan tawh a tun uh hi.
  </para>
  <para style="p">
    <verse number="41" style="v" />Jesuh, singlamteh tungah a kithahna mun tawh kinai-ah huan khat om a, tua huansungah kuamah a kivui ngei nailohna hankhuk thak khat a om hi.
  </para>
  <para style="p">
    <verse number="42" style="v" />Tua ni pen Kigin' ni hi a, Jew mite' Sabbath ni hong naita ahih manin, tua hankhuk a nai ahihna hangin nawhsa thu-in tua lai munah Jesuh a vui uh hi.
  </para>
  <chapter number="20" style="c" />
  <para style="p">
    <verse number="1" style="v" />Nipi ni zingsang khuavak ma-in Magdala khuami Mary zong hanah va pai-in a et ciangin hankhuk kihukna suangtum a kilikkhia khin a mu hi.
  </para>
  <para style="p">
    <verse number="2" style="v" />Amah zong tai-in Simon Peter leh Jesuh in a it a nungzuipa kiangah, “Amaute in hankhuk panin i Topa lakhia khin uh a, koi lai-ah koih ahi uh hiam, cih ka thei kei uh hi,” a ci uh hi.
  </para>
  <para style="p">
    <verse number="3" style="v" />Tua ciangin nungzui dang khatpa tawh Peter zong paikhia-in han lam a manawh uh hi.
  </para>
  <para style="p">
    <verse number="4" style="v" />A nih tuakun taikhawm uh a, ahi zongin nungzui dang khatpa in Peter makhelhin hanah a tung masa hi.
  </para>
  <para style="p">
    <verse number="5" style="v" />Hankhuk sung a etsuk ciangin a kitunna puante a om mu a, ahi zongin lutsuklo hi.
  </para>
  <para style="p">
    <verse number="6" style="v" />Ama nungah Simon Peter hong tungin han sungah a lutsukpah hi. A luang tunna puan mu a,
  </para>
  <para style="p">
    <verse number="7" style="v" />a lu tunna puan pen a luang tunna tawh omkhawm loin a tuamin a kizialin a om a mu hi.
  </para>
  <para style="p">
    <verse number="8" style="v" />Tua ciangin han a tung masa nungzui dangpa zong lutsukin a thupiangte mu ahih manin a um hi.
  </para>
  <para style="p">
    <verse number="9" style="v" />(Sihna panin thokik ding hi, ci-in Lai Siangtho in a genna thu a theithei nailo uh ahi hi.)
  </para>
  <para style="p">
    <verse number="10" style="v" />Tua ciangin nungzuite a inn uhah a ciah uh hi.
  </para>
  <para style="p">
    <verse number="11" style="v" />Ahi zongin han pualamah Mary kap a, a kahkawmin hankhuk sung lamah kunin en a,
  </para>
  <para style="p">
    <verse number="12" style="v" />Jesuh' luang a kisialna a lu lamah khat, a khe lamah khat, puanpak silhin a tu vantung mi nih a mu hi.
  </para>
  <para style="p">
    <verse number="13" style="v" />Tua vantung mite in Mary kiangah, “Bang hangin kap na hi hiam?” ci-in a dot uh ciangin amah in, “Amaute in ka Topa paikhiatpih uh a, koi lai-ah koih ahi uh hiam, cih ka thei kei hi,” ci-in a dawng hi.
  </para>
  <para style="p">
    <verse number="14" style="v" />Tua khit ciangin a kihei leh Jesuh mu a, ahi zongin Jesuh ahihlam theilo hi.
  </para>
  <para style="p">
    <verse number="15" style="v" />Jesuh in, “Numei aw, bang hangin kap na hi hiam? Kua zong na hi hiam?” ci-in a dot ciangin Mary in huancingpa sa ahih manin, “Sia aw, amah na puakkhiat leh koi lai-ah koih na hi hiam hong gen in. A luang ka la nuam hi,” a ci hi.
  </para>
  <para style="p">
    <verse number="16" style="v" />Tua ciangin Jesuh in, “Mary!” a cih leh Mary zong ama lamah kihei a, “Rabboni,” ci-in a dawng hi. (Rabboni pen Hebru pau hi a, “Siapa,” a cihna ahi hi.)
  </para>
  <para style="p">
    <verse number="17" style="v" />Tua ciangin Jesuh in, “Kei hong lenlen nawn kei in. Ka Pa kiangah a paito nailo ka hi hi. Ka sanggamte kiangah va pai in la, ‘Keima Pa leh note' Pa, keima Pasian leh note' Pasian' kiangah ka pai ding hi,’ ci hi, ci-in va gensak zaw in,” a ci hi.
  </para>
  <para style="p">
    <verse number="18" style="v" />Tua ahih manin Magdala khuami Mary zong nungzuite kiangah pai-in Topa a muh khitna thu va gen a, hih a kam vaikhakte zong a zasak hi.
  </para>
  <para style="p">
    <verse number="19" style="v" />Tua ni pen Nipi ni nitak lam hi a, nungzuite zong a nitakin innsung khatah a kikhop laitakun Jerusalem khua-a Jew mi uliante a kihtakna uh hangin inn a kikalhnelh uh hi. Tua bang hinapi-in amaute lakah Jesuh hong ding a, “Nopna ngah ta un,” ci-in a hopih hi.
  </para>
  <para style="p">
    <verse number="20" style="v" />Tua bangin a hopih khit ciangin a khutte leh a pangpi zong a lak hi. Topa a muhna hangun nungzuite a nuam mahmah uh hi.
  </para>
  <para style="p">
    <verse number="21" style="v" />Tua ciangin Jesuh in amaute kiangah, “Note in nopna ngah ta un. Pa in kei a hong sawl bangin note zong ka hong sawl hi,” ci-in a vaikhak leuleu hi.
  </para>
  <para style="p">
    <verse number="22" style="v" />Tua khit ciangin amaute lamah a hu sang a, “Kha Siangtho na sang un.
  </para>
  <para style="p">
    <verse number="23" style="v" />Mite' mawhna na maisak uh leh amaute' mawhna a mai hi ding a, na maisak kei uh leh amaute' mawhna a mailo hi ding hi,” a ci hi.
  </para>
  <para style="p">
    <verse number="24" style="v" />Nungzuite kiangah Jesuh a kilah laitakin sawmlenihte sung panin Unau Peeng minno a nei Thomas omlo hi.
  </para>
  <para style="p">
    <verse number="25" style="v" />Tua ahih manin nungzui dangte in ama kiangah, “Topa ka mu uh hi,” a cih uh leh amah in, “A khut, siktukkilh tawh a kikilhna mate mu-in, tua a siktukkilh ma vangah ka khutmete ka va khum teek kei a, ama pangpi zong ka khut tawh ka lawn' teek kei leh ka um kei ding hi,” a ci hi.
  </para>
  <para style="p">
    <verse number="26" style="v" />Tua zawh nipikal khat ciangin nungzuite zong innsung khatah kikhawm leuleu uh a, tua hunin Thomas zong a om hi. Amaute kong kikhaknelh uh hinapi-in Jesuh hong pai-in amaute lakah hong ding a, “Nopna ngah ta un,” ci-in a hopih khit ciangin
  </para>
  <para style="p">
    <verse number="27" style="v" />Thomas kiangah, “Na khutme tawh hong lawng in la ka khutte en in. Na khut zan in la ka pangpi zong lawng in. Umlah nawn kei in la, um taktak in,” a ci hi.
  </para>
  <para style="p">
    <verse number="28" style="v" />Thomas in zong, “Ka Topa, ka Pasian!” ci-in a dawn' ciangin
  </para>
  <para style="p">
    <verse number="29" style="v" />Jesuh in, “Kei na hong muhkhit ciang bekin hong um pan na hi hiam? Kei hong mulo napi-in hong umte-a' dingin lungdamhuai mahmah zaw ding hi,” a ci hi.
  </para>
  <para style="p">
    <verse number="30" style="v" />Jesuh in a nungzuite' muhna-ah na lamdang lian tampi bawl a, ahi zongin hih laibu sungah a kigelhlo tampi tak omlai hi.
  </para>
  <para style="p">
    <verse number="31" style="v" />Hih laibu sungah a kigelh thute pen Jesuh, Pasian' Tapa, Khrih ahihna thu na uptheihna ding uh leh ama min hangin tua upna tawh nuntakna na ngahtheihna ding uh deihna tawh a kigelh ahi hi.
  </para>
  <chapter number="21" style="c" />
  <para style="p">
    <verse number="1" style="v" />Tua khit ciangin a nungzuite omna Tiberias Tuili gei-ah Jesuh kilang leuleu a, a thu pian'zia hih bang ahi hi:
  </para>
  <para style="p">
    <verse number="2" style="v" />Simon Peter, Unau Peeng minno a nei Thomas, Galilee gam Kana khuami Nethanel, Zebedi' tapate, leh nungzui dang nihte mun khatah a omkhawm uh hi.
  </para>
  <para style="p">
    <verse number="3" style="v" />Simon Peter in a lawmte kiangah, “Kei, ngasa bengin kuan ning,” ci-in a gen leh a lawmte in, “Ko zong hong kuan nung,” ci uh ahih manin, amaute kuankhia-in gunkuang tungah a tuang uh hi. Ahi zongin tua zanin ngasa khat zong manlo uh hi.
  </para>
  <para style="p">
    <verse number="4" style="v" />Zingsang khua a vak ciangin tui gei-ah Jesuh ding a, ahi zongin a nungzuite in amah ahihlam theilo uh hi.
  </para>
  <para style="p">
    <verse number="5" style="v" />Jesuh in amaute kiangah, “Tangvalte aw, ngasa na man uh hiam?” ci-in a dot leh amaute in, “Bangmah ka man kei uh hi,” ci-in a dawng uh hi.
  </para>
  <para style="p">
    <verse number="6" style="v" />Tua ciangin amah in, “Na gunkuang taklam pang uhah na ngen uh paii le uh cin na man ding uh hi,” a ci hi. Amaute in zong a ngen uh paii uh a, ngasa tam awk lua ahih manin a ngen uh a kaizo kei uh hi.
  </para>
  <para style="p">
    <verse number="7" style="v" />Tua ciangin Jesuh in a it nungzuipa in Peter kiangah, “Topa hi!” a ci hi. Simon Peter in Topa ahihna thu a zak ciangin (a nga betna uhah a puante uh suahkhia uh ahih manin) a puan silh buatbuatin tui sungah a lengkhia hi.
  </para>
  <para style="p">
    <verse number="8" style="v" />Nungzui dangte ahih leh gunkuang mahah tuangin a ngen uh tawh ngasa a dimtakin a hong kai uh hi. Tua lai mun leh a tui gei pen pi zathum bang bek kigamla hi.
  </para>
  <para style="p">
    <verse number="9" style="v" />Tui gei a tun' uh ciangin mei-am tungah ngasa leh anlum a ki-em a mu uh hi.
  </para>
  <para style="p">
    <verse number="10" style="v" />Jesuh in amaute kiangah, “Tu-a na ngasa matte uh pawlkhat hong paipih un,” ci-in a gen ciangin
  </para>
  <para style="p">
    <verse number="11" style="v" />Simon Peter zong gunkuang tungah va kahin ngasa a dimin a om ngen va kai a, ngasa a vekpi-in za leh sawmnga leh thum pha-in tam mahmah napi-in a ngen uh themkhat zong kikeklo hi.
  </para>
  <para style="p">
    <verse number="12" style="v" />Tua ciangin Jesuh in amaute kiangah, “Hong pai un; zing an ne ni,” a ci hi. Amah pen Topa ahih lamtak thei uh ahih manin, “Nang kua na hi hiam?” ci-in a nungzuite khat beek in dong ngamlo uh hi.
  </para>
  <para style="p">
    <verse number="13" style="v" />Jesuh hong pai-in anlum la-in amaute tungah pia a, tua mah bangin ngasa zong a pia hi.
  </para>
  <para style="p">
    <verse number="14" style="v" />Hih pen sihna panin Jesuh a kithawhkik sak khitzawh nungzuite tungah a kilah a thum veina hita hi.
  </para>
  <para style="p">
    <verse number="15" style="v" />An a nekkhit uh ciangin Jesuh in Simon Peter kiangah, “Johan' tapa Simon aw, hih adang khempeuhte' hong it sangin kei na hong nak itzaw hiam?” ci-in a dot ciangin amah in, “Topa aw, ka hong itzaw hi. Nang ka hong itna na thei hi,” ci-in a dawng hi.
  </para>
  <para style="p">
    <verse number="16" style="v" />Tua ciangin Jesuh in, “Ka tuunote na kem in,” a ci hi. Tua ciangin Jesuh in a nihveina dong leuleu a, “Johan' tapa Simon aw, kei na hong it hiam?” ci-in a dot ciangin, “Topa aw, nang ka hong it a, ka hong itna thu na thei hi,” a cih ciangin, “Ka tuute na kem in,” a ci leuleu hi.
  </para>
  <para style="p">
    <verse number="17" style="v" />Jesuh in a thumveina dong leuleu a, “Johan' tapa Simon aw, kei na hong it hiam?” a cih ciangin, “Kei na hong it hiam?” ci-in thumvei tak a dotna hangin Peter zong a dah suak hi. Tua ahih manin, “Topa aw, nangmah in na khempeuh na thei a, nangmah ka hong itna thu zong na thei hi,” ci-in a dawn' ciangin Jesuh in, “Ka tuute na kem in.
  </para>
  <para style="p">
    <verse number="18" style="v" />A mantakin ci lehang, na khangno lai-in na kawnggak gakin na utna peuhah na pai zialzial thei hi. Ahi zongin na khangham ciangin na khutte na zan ding a, midangte in na khutte hong henin na utlohnapi-ah hong paipih ding uh hi,” a ci hi.
  </para>
  <para style="p">
    <verse number="19" style="v" />(Hih bangin a thugenna pen Peter a sihna ding zia leh Pasian' min a than'sakna ding thu a gen nopna ahi hi.) Tua ciangin Jesuh in Peter kiangah, “Hong zui un,” a ci hi.
  </para>
  <para style="p">
    <verse number="20" style="v" />Peter a kihei ciangin, nitak an a nek lai-un Jesuh' gei-ah tu-in, “Topa aw, nang kua in hong lehhek ding ahi hiam?” ci-in a dong, Jesuh' it a nungzuipa ama nungah a om a mu hi.
  </para>
  <para style="p">
    <verse number="21" style="v" />Peter in amah a muh ciangin Jesuh kiangah, “Topa aw, hih mipa bangci ding ahi hiam?” ci-in a dot leh
  </para>
  <para style="p">
    <verse number="22" style="v" />Jesuh in, “Ka hong paikik mateng amah a nungta dingin ka deih nak leh nang bang phamawh sa na hi hiam? Nangmah in ka nung hong zui peuh in,” ci-in a dawng hi.
  </para>
  <para style="p">
    <verse number="23" style="v" />Tua ahih manin hih nungzuipa silo ding hi, ci-in a nungzuite lakah a kigen hi. Ahi zongin Jesuh in, “Amah silo ding hi,” a ci hiloin, “Ka hong paikik mateng amah a nungta dingin ka deih nak leh nang bang phamawh sa na hi hiam?” a ci bek ahi hi.
  </para>
  <para style="p">
    <verse number="24" style="v" />Jesuh in tua a cih nungzuipa pen hih thute genin lai sungah a gelhpa hi a, ama thugente a mantaktak hi, ci-in ka thei uh hi.
  </para>
  <para style="p">
    <verse number="25" style="v" />Jesuh in a sep thute tampi tak omlai hi. A sep khempeuh a ban banin laibu sungah a kigelh hi leh a laibute pen leitungah ta zolo ding hi, ci-in ka um hi.
  </para>
</usx>