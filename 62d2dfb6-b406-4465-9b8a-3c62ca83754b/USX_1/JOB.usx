<?xml version="1.0" encoding="UTF-8"?>
<usx version="2.0">
  <book code="JOB" style="id">Job</book>
  <para style="mt">Job</para>
  <chapter number="1" style="c"/>
  <para style="p">
    <verse number="1" style="v"/>Uz gamah Job kici min nei mi khat om hi; tua mipa a paubaang lo, a thutang, Pasian a zahtak mi khat hi a, amah in gamtat hoih lo peuhmah pel hi.
  </para>
  <para style="p">
    <verse number="2" style="v"/>Amah in tapa sagih leh tanu thum nei hi.
  </para>
  <para style="p">
    <verse number="3" style="v"/>Amah in tuu tulsagih, kalaoh tulthum, bawngtal kap zanga, leh la a pi zanga, leh nasem tampi tak nei hi; tua ahih manin nisuahna gam sungah Job in a haupen khat ahi hi.
  </para>
  <para style="p">
    <verse number="4" style="v"/>Ama tapate in inn khat panin inn khatah a ban banin pawi bawlin pai kawikawi uh a, tua pawi siim dingin a sanggam numei thumte uh zong sam uh hi.
  </para>
  <para style="p">
    <verse number="5" style="v"/>Tua banga a pawi bawl uh vial khat a kikhit ciangin Job in a tapate samin amaute sian’suah a, zingsangin tho baihin a ta phazah tawh kizui-in meihal biakna pia hi; bang hang hiam cih leh Job in, “Ka tate khialin, a lungsim sung uh ah Pasian samsia kha thei ding uh hi,” a ci hi. Hih bangin Job in hih tawntung hi.
  </para>
  <para style="p">
    <verse number="6" style="v"/>Nikhat ni-in Topa’ omna-ah vantungmite hong pai uh a, tuate lakah Satan zong hong pai hi.
  </para>
  <para style="p">
    <verse number="7" style="v"/>Topa in Satan kiangah, “Koi pan-a hong pai na hi uh hiam?” a ci hi. Satan in Topa dawngin, “Leitung khempeuh a lu pan a taw dong vak kawikawi-in ka va pheklekna mun panin kong pai hi,” a ci hi.
  </para>
  <para style="p">
    <verse number="8" style="v"/>Tua ciangin Topa in Satan kiangah, “Ka nasem Job na phawk kha hiam? A paubaang lo a thutang, Pasian zahtakin gamtat hoih lo a pel, amah tawh a kibang midang leitungah na mu kei ding hi,” a ci hi.
  </para>
  <para style="p">
    <verse number="9" style="v"/>Tua ciangin Satan in Topa dawngin, “Job in Pasian hong mawk zahtak ahi hiam?
  </para>
  <para style="p">
    <verse number="10" style="v"/>Amah leh a innkuan leh a neihsate khempeuh na hutna-in a kimkotah dai khan hilo na hi hiam? Ama hihna khempeuh ah thupha na pia a, gen zawh lohin ama neihsa pung hi.
  </para>
  <para style="p">
    <verse number="11" style="v"/>Ahi zongin na khut zanin ama neihsa khempeuh suksak lecin na maitang mahmah-ah nang hong samsia pah ding hi,” a ci hi.
  </para>
  <para style="p">
    <verse number="12" style="v"/>Tua ciangin Topa in Satan kiangah, “En in, ama neihsa khempeuh na khut sungah kong ap hi; ahi zongin ama pumpi ahih leh na sukha kei ding hi,” a ci hi. Tua ciangin Topa’ omna panin Satan paikhia hi.
  </para>
  <para style="p">
    <verse number="13" style="v"/>Nikhat ni-in a tapate leh a tanute in a u pen uh inn-ah an ne zu ne-in om uh hi;
  </para>
  <para style="p">
    <verse number="14" style="v"/>kamtai khat Job kiangah hong tungin, “Bawngtalte in lo kho-in, tuate gei-ah late gamta uh hi;
  </para>
  <para style="p">
    <verse number="15" style="v"/>tua lai takin Seba mite hong pai-in ganhingte hong sut a, namsau tawh gancingte that khin uh hi; hih thu hong zahsak thei dingin kei bek kong suakta hi,” a ci hi.
  </para>
  <para style="p">
    <verse number="16" style="v"/>Amah in thugen a khit ma-in kamtai dang khat hong tungin, “Vantung panin keek hong kia a, tuute leh tuucingte kha-in kangtum uh hi; hih thu nang kiangah hong ko thei dingin kei bek kong suakta hi,” a ci hi.
  </para>
  <para style="p">
    <verse number="17" style="v"/>Tuapa in thugen a khit ma-in kamtai dang khat hong tung leuleu-in, “Khaldea mite honthum in kalaohte hong sut a, namsau tawh kalaoh tung tuangte khempeuh that hi; hih thu nang kiangah a ko thei dingin kei bek kong suakta hi,” a ci hi.
  </para>
  <para style="p">
    <verse number="18" style="v"/>Amah in a thugen a khit ma-in kamtai dang khat hong tung leuleu a, “Na tapate leh na tanute a u pen uh inn-ah an ne zu ne-in om uh hi;
  </para>
  <para style="p">
    <verse number="19" style="v"/>tua lai takin sehnel gam panin huihpi pingpei hong nungin a inn mut paai-in na tate denglum hi; nang kiangah hih thu a ko thei dingin kei bek kong suakta hi,” a ci hi.
  </para>
  <para style="p">
    <verse number="20" style="v"/>Hih thu a zak ciangin Job dah lua-in a puan balkek a, tua ciangin a sam met khia-in lei lakah bok sukin Pasian bia hi.
  </para>
  <para style="p">
    <verse number="21" style="v"/>Tua ciangin amah in, “Ka nu sung panin guaktangin ka suak a, Guaktang mahin ka ciahkik ding hi. Topa in hong pia a, Topa mah in hong lakik hi; Topa’ min kiphat ta hen,” a ci hi.
  </para>
  <para style="p">
    <verse number="22" style="v"/>Hih thu khempeuh ah Job khial lo a, Pasian zong mawhsak lo hi.
  </para>
  <chapter number="2" style="c"/>
  <para style="p">
    <verse number="1" style="v"/>Nikhat ni-in Topa’ omna-ah vantungmite hong paikik uh a, Satan zong amaute lakah hong kihelin Topa’ omna mah-ah hong pai hi.
  </para>
  <para style="p">
    <verse number="2" style="v"/>Tua ciangin Topa in Satan kiangah, “Koi lai panin hong pai na hi hiam?” a ci hi. Satan in Topa dawngin, Leitung khempeuh a lu pan a taw dong vak kawikawi-in ka va pheklekna mun panin kong pai hi,” a ci hi.
  </para>
  <para style="p">
    <verse number="3" style="v"/>Tua ciangin Topa in Satan kiangah, “Ka nasem Job na phawk hiam? A paubaang lo, a thutang, Pasian zahtakin gamtat hoih lo a pel, amah tawh a kibang midang leitungah om lo hi. Thu om lopi-in amah susia dingin kei nong kampau sak a, ahi zongin, ama hoihna bangmah hem tuan lo hi,” a ci hi.
  </para>
  <para style="p">
    <verse number="4" style="v"/>Tua ciangin Satan in Topa dawngin, “Vun bek in vun mah lei zo bek, ci-in paunak a om mah bangin mi khat in ama nuntakna a hutna-in a neih khempeuh pia ngam ding hi.
  </para>
  <para style="p">
    <verse number="5" style="v"/>Tu-in na khut zan in la, ama sa leh a guh suksak lecin nangma maitang mahah pel loin nang hong samsia ding hi,” a ci hi.
  </para>
  <para style="p">
    <verse number="6" style="v"/>Tua ciangin Topa in Satan kiangah, “En in, na khut sungah amah kong ap hi; ahi zongin amah sisak kei in,” a ci hi.
  </para>
  <para style="p">
    <verse number="7" style="v"/>Tua ahih ciangin Topa’ omna panin Satan paikhia a, Job a khetul pan a luzang dongin a kihhuai meima veisak hi.
  </para>
  <para style="p">
    <verse number="8" style="v"/>Tua ciangin Job in beel kitam them khat la-in tua tawh kikhuatin vut lakah tu hi.
  </para>
  <para style="p">
    <verse number="9" style="v"/>Tua ciangin a zi-in, “Na upna khiam tuan lo ding na hi hiam? Pasian samsia in la, si suk in,” a ci hi.
  </para>
  <para style="p">
    <verse number="10" style="v"/>Ahih hangin amah in a zi kiangah, “Numei haite’ kampau bangin na pau hi. Pasian’ tung panin a hoih sang i hih ciangin siatna zong sang lo ding i hi hiam?” a ci hi. Hih thu khempeuh ah Job in a kampau nangawnin khial lo hi.
  </para>
  <para style="p">
    <verse number="11" style="v"/>Job’ lawmte thum, Teman khuami Elifaz, Shuah gammi Bildad, leh Na-amah gammi Zofar-te in Job’ thuak gimna thu teng a zak uh ciangin a inn ciat panun amah hehnem ding leh a hanthawn dingin kituahin hong paikhawm uh hi.
  </para>
  <para style="p">
    <verse number="12" style="v"/>Amaute in a gamla sim mun panin Job a muh tungun amah thei pah lo uh hi; tua ciangin amaute a gingin kap khia uh a, a puan uh balkeekin a lu tung uh a tu dingin leivui lawn to uh hi.
  </para>
  <para style="p">
    <verse number="13" style="v"/>Tua ciangin lei lakah sun sagih leh zan sagih sung amah tawh tukhawm uh a, ama thuakna a nasiat mahmah lam tak mu uh ahih manin kuamah in kam khat beek a paupih ngam kei uh hi.
  </para>
  <chapter number="3" style="c"/>
  <para style="p">
    <verse number="1" style="v"/>Hih bang teng khit ciangin Job in thugen hong kipan a, mihing-a a pian’ni samsia hi.
  </para>
  <para style="p">
    <verse number="2" style="v"/>Tua ciangin Job in,
  </para>
  <para style="p">
    <verse number="3" style="v"/>“Ka suah ni, leh ‘pasal naungeek khat suak hi,’ a kicih zan beimang hen!
  </para>
  <para style="p">
    <verse number="4" style="v"/>Tua ni khimzin’ ni suak hen! Van-a Pasian in phawkin nei kei hen la, tua ni-in khuavak taang kei hen.
  </para>
  <para style="p">
    <verse number="5" style="v"/>Khua niim leh khuamial in khuhcip hen. Tua ni-in meiipi zing hen la, tua ni awk in valh tum hen.
  </para>
  <para style="p">
    <verse number="6" style="v"/>Tua zan—khuamial sahpi in mancip hen! Kum khat sunga ni om dangte tawh kisim khawm kei hen la, kha khat sunga ni om dangte lakah kiseh khawm kei hen.
  </para>
  <para style="p">
    <verse number="7" style="v"/>Tua zan-in ta piang thei kei hen la, lungdam otna awging tua zanin ging nawn kei hen.
  </para>
  <para style="p">
    <verse number="8" style="v"/>Phuisamna tawh gulpi a khiim thei, a mitphiat uh tawh tuipi ganhing a hencip thei mite in tua zan samsia ta hen.
  </para>
  <para style="p">
    <verse number="9" style="v"/>Tua ni zingsang, aksite mial hen. A vak ngei lo ding khuavak ngak niloh hen la, zingsang phalvak mu ngei kei hen:
  </para>
  <para style="p">
    <verse number="10" style="v"/>bang hang hiam cih leh kei hong kipaaina naugil na khakcip lo a, kei’ muhna panin lungkhamna hong hepkhiat sak lo hi.
  </para>
  <para style="p">
    <verse number="11" style="v"/>Bang hangin a sisa-in suak lo a, bang hangin ka suah phetin si hoh lo ka hi hiam?
  </para>
  <para style="p">
    <verse number="12" style="v"/>Bang hangin ka nu’ khuk tungah hong kitawi a, a nawi hong kiteepsak se ahi hiam?
  </para>
  <para style="p">
    <verse number="13" style="v"/>Tua hi zenzen kei leh nuam takin han-ah ka lum hithiat khin ding hi; sihna sungah ihmu-in ka tawlnga khin ding a,
  </para>
  <para style="p">
    <verse number="14" style="v"/>amau’ adingin inn hoih nono a lam leitung kumpite leh a uliante,
  </para>
  <para style="p">
    <verse number="15" style="v"/>a inn uh ngun leh kham tawh a kidim a hau uliante tawh han-ah ka tawlnga khin ta ding hi.
  </para>
  <para style="p">
    <verse number="16" style="v"/>Bang hangin a hun cing nai lo-a suak naungeek bang, khuavak mu man lo-a si naungeekte bangin hong kiselcip hoh lo ahi hiam?
  </para>
  <para style="p">
    <verse number="17" style="v"/>Tua lai-ah a migilote in siatna sukha nawn lo ding a, a gimte tawlnga hithiat ding hi.
  </para>
  <para style="p">
    <verse number="18" style="v"/>Tua lai-ah galmat salte in nopna ngah ding a, nasem ukpa’ aw za nawn lo ding uh hi.
  </para>
  <para style="p">
    <verse number="19" style="v"/>Tua lai-ah milian mineu omkhawm a, silate nangawn a topa’ kiangpan suakta hi.
  </para>
  <para style="p">
    <verse number="20" style="v"/>Bang hangin lungkhamna a thuak mipa tungah khuavak kipia a, nuntakna haksa a sa mahmah mipa tungah nuntakna kipia hiam?
  </para>
  <para style="p">
    <verse number="21" style="v"/>sih ding lunggulh ngeungau napi a si thei lo, sum phum zon’ sangin sih ding a lim zon’ zaw,
  </para>
  <para style="p">
    <verse number="22" style="v"/>han sung a tun’ ciangin a nuam mahmah, hankhuk a tun’ ciangin nuam lua-in a diang gawp mite’ khuavak mu dingin mi-in piang laizang ahi hiam?
  </para>
  <para style="p">
    <verse number="23" style="v"/>Bang hangin mai lam thu ding thei lopi-in a mot om ding, a kimkotah Pasian in dai a khaknelh mipa, mi-in piang zenzen ahi hiam?
  </para>
  <para style="p">
    <verse number="24" style="v"/>Bang hang hiam cih leh khuisatna in ka annek suak a, ka tauna in luipi ging bang ahi hi.
  </para>
  <para style="p">
    <verse number="25" style="v"/>Ka kihtaktak ka tungah hong tung a, ka laulau ka tuak ta hi.
  </para>
  <para style="p">
    <verse number="26" style="v"/>Lungnopna ahi a, daitak-a om hithiat theihna ahi zongin ka nei kei hi; lungkhamna in hong nawk niloh a, tawldam hun ka nei kei hi,” a ci hi.
  </para>
  <chapter number="4" style="c"/>
  <para style="p">
    <verse number="1" style="v"/>Tua ciangin Teman khuami Elifaz in thu gen a,
  </para>
  <para style="p">
    <verse number="2" style="v"/>“Mi khatpeuh in thu hong genpih leh na heh ding hiam? Kua in a kam ip zo nawn ding ahi hiam?
  </para>
  <para style="p">
    <verse number="3" style="v"/>Lunghiang mite na hanthotna, khut kha, ban khate na khauhsakna,
  </para>
  <para style="p">
    <verse number="4" style="v"/>a puk mite na thugenna tawh na kipsakna, khuk zaw mite na hatsak ngeite ngaihsun in.
  </para>
  <para style="p">
    <verse number="5" style="v"/>Ahi zongin nang tungah tuate hong tung a, na thuak zo kei hi; tuate in nang hong su a, na lung niam hi.
  </para>
  <para style="p">
    <verse number="6" style="v"/>Na biakna in hong hehnem zo lo ahi hiam? A paubaang lo, na nuntakna in lametna hong pia zo lo ahi hiam?
  </para>
  <para style="p">
    <verse number="7" style="v"/>Tu-in ngaihsun in, midik kimlai kua sia ngei ahi hiam? A thutang mi a kisuksiatna koi-ah na mu ngei hiam?
  </para>
  <para style="p">
    <verse number="8" style="v"/>Mawhna bawlin buaina ahih mi in a gamtatna bangin a gah a atna ka thei hi.
  </para>
  <para style="p">
    <verse number="9" style="v"/>Pasian’ husan’na tawh tua bang mite sia a, ama hehna in tua bang mite kangtum hi.
  </para>
  <para style="p">
    <verse number="10" style="v"/>Humpinelkai bangin migilote hawkna dai ta a, Pasian in amau hate suktan sakin gamdai ta uh hi.
  </para>
  <para style="p">
    <verse number="11" style="v"/>An nek ding mu loin a thahat humpinelkai bangin si uh a, a tate uh kithehthang hi.
  </para>
  <para style="p">
    <verse number="12" style="v"/>Tu-in kei kiangah thu khat hong tung khian a, ka bil in tua thu ginghiau a za hi.
  </para>
  <para style="p">
    <verse number="13" style="v"/>Mi a ihsip hun zankim laitak, zan mangmat hun lai takin,
  </para>
  <para style="p">
    <verse number="14" style="v"/>launa leh liin’na kei tungah hong tung a, ka pumpi liin’na in kei hong lausak hi.
  </para>
  <para style="p">
    <verse number="15" style="v"/>Huih in ka mai hong mut a, ka khuasikmul hong suaksak hi.
  </para>
  <para style="p">
    <verse number="16" style="v"/>A meel ka khen theih loh lim khat hong ding a, ka mai-ah mihing lim khat hong om a, tua ciangin aw-uun duadua khat ka za a,
  </para>
  <para style="p">
    <verse number="17" style="v"/>‘Pasian mai-ah mi khatpeuh paubaang loin om zo ngei ding ahi hiam? Amah a Bawlpa’ mai-ah sitbaang loin om zo ngei ding ahi hiam?
  </para>
  <para style="p">
    <verse number="18" style="v"/>Pasian in ama nasemte mahmah muang zo loin, a sawltakte a mawhna mu ahih leh,
  </para>
  <para style="p">
    <verse number="19" style="v"/>inn umna kawm dingin buan-a kizatna inn sunga teeng mite, a inn bulpi leivui ahi, vasa bu bangin a kimeekcip thei,
  </para>
  <para style="p">
    <verse number="20" style="v"/>zing kal nitak kal-a a kisusia thei sungah a omte, bangzah ta-in kuama don lohin sia cipin,
  </para>
  <para style="p">
    <verse number="21" style="v"/>amau’ liatna in taisan pak ding a, pilna ngah ngei loin si pak kan zawn ding ahi hiam?’ hong ci hi.
  </para>
  <chapter number="5" style="c"/>
  <para style="p">
    <verse number="1" style="v"/>Tu-in na thu ko in; nang hong huh ding om ahi hiam? A siangthote kua pen’ lam zuan ding na hi hiam?
  </para>
  <para style="p">
    <verse number="2" style="v"/>Mihaipa in ama hehna sih lawh a, muhdahna in sihna piangsak hi.
  </para>
  <para style="p">
    <verse number="3" style="v"/>Mihaipa in lim takin zung kha ngei napi, ama inn thakhatin kizunglot ka mu ngei hi.
  </para>
  <para style="p">
    <verse number="4" style="v"/>A tapate kuama suahtaksak zawh ding hi nawn lo hi; kulh kongpi gei-ah amaute kisugawp a, amaute a honkhia ding kuamah om lo hi.
  </para>
  <para style="p">
    <verse number="5" style="v"/>Midangte in a neihsate liah tumsak a, amah sangin a hatzawpa in a um a beel sunga omte nangawn laksak a, a neih a lam duhgawh deihgawh hi.
  </para>
  <para style="p">
    <verse number="6" style="v"/>Lei lak panin gimna hong piang tawm lo a, lei sung panin lungkhamna hong pokhia tawm hi lo hi;
  </para>
  <para style="p">
    <verse number="7" style="v"/>mei-ek a tolen’ ngei mah bangin mihing in ama lungkham nading mah piangsak hi.
  </para>
  <para style="p">
    <verse number="8" style="v"/>Nang hi leng, ka Pasian tungah ka thuum ding a, ama tungah ka thu ka ap ding hi.
  </para>
  <para style="p">
    <verse number="9" style="v"/>Amah in na liante leh kuama phawk zawh loh thute sem a, genzawh lohin a lamdang na tampi bawl hi.
  </para>
  <para style="p">
    <verse number="10" style="v"/>Amah in leitungah guah zusak a, lo khempeuh tui a buak hi.
  </para>
  <para style="p">
    <verse number="11" style="v"/>Amah in miniamte sang koih a, a dahte lungnuam sak hi.
  </para>
  <para style="p">
    <verse number="12" style="v"/>Amah in migilote’ geelna suksiatsak ahih manin amaute in a ngimna uh tangtun thei lo uh hi.
  </para>
  <para style="p">
    <verse number="13" style="v"/>Amah in migilote amau’ gitlohna mah-ah awk sak a, ngian a zangte’ geelna lumlet sak hi.
  </para>
  <para style="p">
    <verse number="14" style="v"/>Suntangpi-in amaute khuamial sung kiden’na a, suntangpi-in zan bangin mialzawt uh hi.
  </para>
  <para style="p">
    <verse number="15" style="v"/>Ahi zongin amah in amau’ kiang panin pa nei lote honkhia a, mi thahatte kiang panin mi cimawhte honkhia hi.
  </para>
  <para style="p">
    <verse number="16" style="v"/>Tua ahih manin mizawngte in lametna nei kik uh a, thuman lote ahih leh kihencip hi.
  </para>
  <para style="p">
    <verse number="17" style="v"/>Pasian in a taii mite minuamsa hizaw ahih manin, Vanglianpa’ taiina thupisan’ in.
  </para>
  <para style="p">
    <verse number="18" style="v"/>Bang hang hiam cih leh amah in a liamsak hangin a liamma tun ding a, ama satna liamma a damsak ding hi.
  </para>
  <para style="p">
    <verse number="19" style="v"/>Lungkhamna guk vei dong na tuahna-ah amah in hong hon ding a, a sagih veina dingah siatna in nang hong su nawn lo ding hi.
  </para>
  <para style="p">
    <verse number="20" style="v"/>Kialpi sungin na sih nading pan hong honkhia ding a, gal sungah namsau panin hong suakta sak ding hi.
  </para>
  <para style="p">
    <verse number="21" style="v"/>Gensiatna pan nang hong kihu ding a, siatna hong tun’ ciangin na lau kei ding hi.
  </para>
  <para style="p">
    <verse number="22" style="v"/>Suksiat ding leh puksih dingte na nuihsan lel ding a, leitung gamsate na kihta kei ding hi.
  </para>
  <para style="p">
    <verse number="23" style="v"/>Bang hang hiam cih leh na lo sungah suang om lo ding a, gamlak gamsate in hong su lo ding hi.
  </para>
  <para style="p">
    <verse number="24" style="v"/>Na inn sung lunghimawh nading om lo hi ci-in na thei ding a, na inn kiim na et ciangin a kitasam bangmah om lo ding hi.
  </para>
  <para style="p">
    <verse number="25" style="v"/>Na suan na khakte tampi pha ding hi, ci-in na thei ding a, na sunga piangte leitung lopa zah pha ding hi, ci-in na thei ding hi.
  </para>
  <para style="p">
    <verse number="26" style="v"/>A hun ciangin ancilna phual-ah buhlom a tun’ mah bangin teek sihin han na zuan ding hi.
  </para>
  <para style="p">
    <verse number="27" style="v"/>Hih thu khempeuh ka kantel uh a, a thuman a na hi hi, za in la, nang adingin zang in.
  </para>
  <chapter number="6" style="c"/>
  <para style="p">
    <verse number="1" style="v"/>Tua ciangin Job in dawng a,
  </para>
  <para style="p">
    <verse number="2" style="v"/>“Ka lunggimna kitawikhai hen la, ka haksatna khempeuh kitawi teh leh!
  </para>
  <para style="p">
    <verse number="3" style="v"/>Tuipi sehnel khempeuh sangin gikzaw ding ahih manin ka kampaute thakhauh mahmah hi.
  </para>
  <para style="p">
    <verse number="4" style="v"/>Vanglianpa’ thaltangte in kei hong kha a, ka sungah a thal gu kidiah hi. Pasian in a kihtakhuai-in kei hong su hi.
  </para>
  <para style="p">
    <verse number="5" style="v"/>Gam late in lopa a nek lai takin ham a, bawngtal in an a nek lai takin ham ahi hiam?
  </para>
  <para style="p">
    <verse number="6" style="v"/>An lim lote, ci sawh loin kine thei a, aktui da kang in limna nei ahi hiam?
  </para>
  <para style="p">
    <verse number="7" style="v"/>Ka kam in tuate ciam nuam lo a, tuate in a luaksuahhuai an tawh kibang hi.
  </para>
  <para style="p">
    <verse number="8" style="v"/>Ka ngetna ngah thei hi leng a, Pasian in ka deihna hong pia ding hi leh,
  </para>
  <para style="p">
    <verse number="9" style="v"/>Pasian in kei hong sucip hen la, a khut zanin kei hong that vet leh!
  </para>
  <para style="p">
    <verse number="10" style="v"/>Tua hi leh keima kihehnepna hi ding a, hih zahta ka thuakna-ah nuamin ka diang ding hi. Bang hang hiam cih leh Siangtho Pa’ thu ka nial khat zong om lo hi.
  </para>
  <para style="p">
    <verse number="11" style="v"/>Ka thuak lai nadingin bang hatna nei nawn a, lungduai a ka omna dingin lamet ding bang om nawn ahi hiam?
  </para>
  <para style="p">
    <verse number="12" style="v"/>Ka thahatna in suang bang hi a, ka pumpi in sumngo tha paai ahi hiam?
  </para>
  <para style="p">
    <verse number="13" style="v"/>Kei leh kei’ sungah huhna bangci ngah tawm ding ka hi hiam? Kei hong kihuh nading ka nget nading kuamah om lo hi.
  </para>
  <para style="p">
    <verse number="14" style="v"/>“Pasian ka nusia a, ka nusia kei zongin, hih bang lungkham hunin lawm citak ka kisam hi.
  </para>
  <para style="p">
    <verse number="15" style="v"/>No ka lawmte pen, lui tuikhang bang, a mangthang pak luitui let bang,
  </para>
  <para style="p">
    <verse number="16" style="v"/>nin a khaknelh vuk leh tuikhal bangin na zuautat uh hi.
  </para>
  <para style="p">
    <verse number="17" style="v"/>Khua a lum ciangin tua tui mangthang a, ni a sat ciangin a kang hi.
  </para>
  <para style="p">
    <verse number="18" style="v"/>Tua tui zong dingin khualzin mite pai kawikawi a, gamsung tengah kawi pai-in a mangthang uh hi.
  </para>
  <para style="p">
    <verse number="19" style="v"/>Tema khua mi khualzinte in zong tua tui zong uh a, Sheba mite in zong tua tui muan’in a nei uh hi.
  </para>
  <para style="p">
    <verse number="20" style="v"/>Ahi zongin tua a lametna uh ah cimawh uh hi; tua tui zuan uh a, a om loh ciangin cih nading thei loin kam ka uh hi.
  </para>
  <para style="p">
    <verse number="21" style="v"/>Tu-in zong kei adingin note tua mah bang na hi uh hi; ka gimna teng nong mu uh a, na lau uh hi.
  </para>
  <para style="p">
    <verse number="22" style="v"/>No kiangah, ‘Na khat peuhpeuh hong pia un, ka suahtak nadingin sum tawh hong huh un,
  </para>
  <para style="p">
    <verse number="23" style="v"/>ka galte’ kiang panin hong honkhia un, kei hong nengniamte’ khut sung panin hong tan khia un,’ hong ci ngei zenzen ka hi hiam?
  </para>
  <para style="p">
    <verse number="24" style="v"/>“Hong hilh thei le uh cin, pau loin ka om pah ding hi: Ka khialhna hong theih telsak dih un.
  </para>
  <para style="p">
    <verse number="25" style="v"/>Lungsim takpi tawh thugennate heh loin kisang thei a, ahi zongin no hong taiina un bang phatuam sak ahi hiam?
  </para>
  <para style="p">
    <verse number="26" style="v"/>Kamging mawkmawk hehtaak sa a, huih letmang cihmawh kamte thupi ngaihsut na hi uh hiam?
  </para>
  <para style="p">
    <verse number="27" style="v"/>Mi cimawh khat suksiat sawm a, na lawm khat uh hih gawp sawm na hi uh hiam?
  </para>
  <para style="p">
    <verse number="28" style="v"/>“Tu-in kong thuum hi; kihei un la kei hong en un, Na maitang uh ah zuau gen dingin kilawm ka hi hiam?
  </para>
  <para style="p">
    <verse number="29" style="v"/>Ngaihsun pha un, a kilawmlopi-in hong hih kei un. Ngaihsun pha un, ka hoihna hong kize-et hi lel hi.
  </para>
  <para style="p">
    <verse number="30" style="v"/>Ahi zongin zuau gen mahin nong ngaihsun lai veve uh a, a sia leh a pha khen thei loin nong seh lai veve uh hi.
  </para>
  <chapter number="7" style="c"/>
  <para style="p">
    <verse number="1" style="v"/>“Leitungah mihing in nasep haksa nei a, ama hun in thacial nasempa’ aa bang hilo ahi hiam?
  </para>
  <para style="p">
    <verse number="2" style="v"/>Sila nasemte in niliim lunggulhin, a kicial nasempa in a thaman a ngak tawh kibang hilo ahi hiam?
  </para>
  <para style="p">
    <verse number="3" style="v"/>A mawkna-ah kha tampi sung ka om a, zan thapai lungkhamna in keima tanh ahi hi.
  </para>
  <para style="p">
    <verse number="4" style="v"/>Nitak ka lup ciangin, ‘Cik ciangin khuavak in ka tho tam,’ ka ci hi. Ahi zongin zan sau a, zingsang khuavak mateng ka kigawigawi hi.
  </para>
  <para style="p">
    <verse number="5" style="v"/>Ka pumpi khempeuh than dim a, ka vun tung khempeuh meima in tuamcip hi.
  </para>
  <para style="p">
    <verse number="6" style="v"/>Ka hunte in siamgante’ siam ciangtang sangin manlang zaw a, lametna om loin a mong tung pak hi.
  </para>
  <para style="p">
    <verse number="7" style="v"/>“Pasian aw, ka nuntakna in husan’ bang bek ahihna hong phawk in; ka mit in hun nuam mu kik ngei nawn lo ding hi.
  </para>
  <para style="p">
    <verse number="8" style="v"/>Kei hong mu ngeipa in kei hong mu nawn lo ding a, na hong et laitak mahin ka mangthang ding hi.
  </para>
  <para style="p">
    <verse number="9" style="v"/>Meiilum kaite bei-in a man’than’ bangin Leinuai-a paisukpa hong ciahkik ngei nawn lo ding hi.
  </para>
  <para style="p">
    <verse number="10" style="v"/>A inn-ah amah hong ciahkik nawn lo ding a, ama omna ngei mun in amah thei nawn lo ding hi.
  </para>
  <para style="p">
    <verse number="11" style="v"/>“Tua ahih manin pau loin ka om kei ding hi; ka lungkham manin kam ka pau ding a, ka gim luat manin ka phun ding hi.
  </para>
  <para style="p">
    <verse number="12" style="v"/>Kei hong cing ding na koih nadingin, kei tuipi ganhing hong sa na hi hiam?
  </para>
  <para style="p">
    <verse number="13" style="v"/>Lum leng nuam ding a, ihmu leng ka phunna phatuam ding hi, ci leng lah,
  </para>
  <para style="p">
    <verse number="14" style="v"/>a lauhuai mang nong man’sak a, a lauhuai mangmuhna tawh nong lau sak hi.
  </para>
  <para style="p">
    <verse number="15" style="v"/>Tua ahih manin gui-awk ding ka ut zaw a, hih bang ka thuak sangin ka si nuam zaw hi.
  </para>
  <para style="p">
    <verse number="16" style="v"/>Ka lungkham a, ka nungta nuam nawn kei hi. Ka nuntakna in husan’ bang hi lel ahih manin kei guak hong hici om sak hoh in, kimanna om lo hi.
  </para>
  <para style="p">
    <verse number="17" style="v"/>Nang in hih zahin na thupi ngaihsut dingin na lungsimah na ngaihsut dingin,
  </para>
  <para style="p">
    <verse number="18" style="v"/>zingsang simin daantat dingin ama kiangah pai-in amah na ze-et themthum nadingin mihing in bang hi lel ahi hiam?
  </para>
  <para style="p">
    <verse number="19" style="v"/>Tom kha sung beek hong pelh lo ding a, ka hu beek hong sang sak man lo ding na hi hiam?
  </para>
  <para style="p">
    <verse number="20" style="v"/>Mihingte a encikpa aw, a khial ka hih leh zong, nang tungah bang hong gamta ka hi hiam? Bang hangin kei hong ngim a, bang hangin na muitum suak ka hi hiam?
  </para>
  <para style="p">
    <verse number="21" style="v"/>Bang hangin ka khialhna hong maisak lo a, ka mawhna hong paihkhiat sak lo na hi hiam? Tu-in han sungah ka lum ding a, nong zon’ hangin ka na om kei ding hi,” a ci hi.
  </para>
  <chapter number="8" style="c"/>
  <para style="p">
    <verse number="1" style="v"/>Tua ciangin Shuah gammi Bildad in dawng a,
  </para>
  <para style="p">
    <verse number="2" style="v"/>“Tua bang thu bangtan vei gengen ding a, bangtan vei paupau ding na hi hiam?
  </para>
  <para style="p">
    <verse number="3" style="v"/>Pasian in thutang zang lo ahi hiam? Vanglianpa in thuman zang lo ahi hiam?
  </para>
  <para style="p">
    <verse number="4" style="v"/>Na tate ama tungah khial a, amau’ mawhna amaute a tuaksak hi.
  </para>
  <para style="p">
    <verse number="5" style="v"/>A hun lai-in Pasian zong in la, Vanglianpa’ hehpih ding thuum lecin,
  </para>
  <para style="p">
    <verse number="6" style="v"/>nang dikin thutang kisa na hih leh pel loin amah in nang hong en ding a, na thumanna tawh kizui-in thaman hong pia na ding hi.
  </para>
  <para style="p">
    <verse number="7" style="v"/>Tua hi leh, na zawn’ mahmah khit hangin a tawpna-ah na hau kik ding hi.
  </para>
  <para style="p">
    <verse number="8" style="v"/>“Khangluite thu kantel in la, pute pate’ tuahsa thute ngaihsun in.
  </para>
  <para style="p">
    <verse number="9" style="v"/>Eite in zan mah mi i hi a, bangmah i thei kei hi; leitunga i nuntaknate in niliim bang hi lel hi.
  </para>
  <para style="p">
    <verse number="10" style="v"/>Amaute in nang hong hilhin, a thu hong genin, amau’ phawksa thute hong gen ding hilo ahi hiam?
  </para>
  <para style="p">
    <verse number="11" style="v"/>“Ciknawng om lohna-ah laiphai kungte po thei ahi hiam? Tui om lohna-ah pumpeng kungte pung thei ahi hiam?
  </para>
  <para style="p">
    <verse number="12" style="v"/>Ahi zongin tuate a pak kimlai a phuk hun nai lopi-in lopa dang khempeuhte sangin keu masa zaw hi.
  </para>
  <para style="p">
    <verse number="13" style="v"/>Pasian a mangngilh mi khempeuh tua mah bang ahi hi; Pasian a don lo mite’ lametna a bei hi.
  </para>
  <para style="p">
    <verse number="14" style="v"/>Ama kimuan’na maimom khau bang hi lel a, ama ki-upna maimom bu bang hi lel hi.
  </para>
  <para style="p">
    <verse number="15" style="v"/>A inn tungah kingam a, a inn hoi hi, a inn lencip a, ahi zongin kip zo lo hi.
  </para>
  <para style="p">
    <verse number="16" style="v"/>Amah in nitaang sungah a khang kungno, a huan sungah a dawn hilhhelh kungno ahi hi.
  </para>
  <para style="p">
    <verse number="17" style="v"/>Ahi zongin suangtum lakah a zung a kivial, suangtawphah a phukha zung suak hi.
  </para>
  <para style="p">
    <verse number="18" style="v"/>Tua ciangin mi khatpeuh in a phung pan zung bawh a, ‘Nang hong thei ngei zenzen kei ing,’ ci-in lawnkhia hi.
  </para>
  <para style="p">
    <verse number="19" style="v"/>Hih bang danin ama nuntakna bei a, lei sung panin kung dangte hong po khia hi.
  </para>
  <para style="p">
    <verse number="20" style="v"/>“Thei tel in Pasian in mawhbaang lo mi nil khia lo ding a, gamtatsia mite huh lo ding hi.
  </para>
  <para style="p">
    <verse number="21" style="v"/>Na muk-ah nuihna hong omsak ding a, na kam-ah lungdam-a kikona hong omsak ding hi.
  </para>
  <para style="p">
    <verse number="22" style="v"/>Nang hong mudahte in maizumna ngah ding uh a, migilote’ puanbuk maimang ding hi,” a ci hi.
  </para>
  <chapter number="9" style="c"/>
  <para style="p">
    <verse number="1" style="v"/>Tua ciangin Job in dawng a,
  </para>
  <para style="p">
    <verse number="2" style="v"/>“Kuamah in Pasian a zawhzawh lohna a tel takin ka thei ta hi.
  </para>
  <para style="p">
    <verse number="3" style="v"/>Mi khat in Pasian tawh thu kinial ding hi leh tulkhat sungah khatvei nangawn dawng thei lo ding hi.
  </para>
  <para style="p">
    <verse number="4" style="v"/>Ama pilna thukin, ama vangliatna zai hi; kua in khauh takin nial a, nial pai suak zo ahi hiam?
  </para>
  <para style="p">
    <verse number="5" style="v"/>Pasian in mualte liingsak a, tawlnga sak lo hi; a hehna tawh mualte lumlet hi.
  </para>
  <para style="p">
    <verse number="6" style="v"/>Amah in leitung lokgawp a, a khuampite kiliing hi.
  </para>
  <para style="p">
    <verse number="7" style="v"/>Amah in ni a suah loh nadingin thu pia a, aksite sin cip hi.
  </para>
  <para style="p">
    <verse number="8" style="v"/>Amah bek in vanpi zal a, tuipi tuihualte tuancil hi.
  </para>
  <para style="p">
    <verse number="9" style="v"/>Amah in van-a om Khawlei-uikai, Zawlzawng, Seguk, leh Khanglam aksite a bawlpa ahi hi.
  </para>
  <para style="p">
    <verse number="10" style="v"/>Amah in kuama theihkhiat zawh loh na lian tampi bawl a, kuama sim zawh loh na lamdang tampi sem hi.
  </para>
  <para style="p">
    <verse number="11" style="v"/>Ka kiangah amah hong pai a, ke’n amah ka mu thei kei hi; amah gamtangtang a, ahih hangin amah ka thei kei hi.
  </para>
  <para style="p">
    <verse number="12" style="v"/>Amah in la khia nuam leh kua in khaktan zo ding hiam? Bang hih na hi hiam, kua in ci thei ding ahi hiam?
  </para>
  <para style="p">
    <verse number="13" style="v"/>“Pasian in ama hehna dokkik het lo mah ding hi; Rahab’ pawlte a khe nuai-ah kun uh hi.
  </para>
  <para style="p">
    <verse number="14" style="v"/>Tua ahih ciangin ke’n amah bangci dawn thei loh zaw kan ding a, amah ka nial nading kammal bangci muh ding ka hi hiam?
  </para>
  <para style="p">
    <verse number="15" style="v"/>Kei ka dik hangin amah ka dawng thei kei hi; kei hong mawhsakpa tungah hong hehpih ding ka nget kul hi.
  </para>
  <para style="p">
    <verse number="16" style="v"/>Thukhen zumah amah samin hong pai leh zong ka thuumna hong ngai dingin ka um tuan kei hi.
  </para>
  <para style="p">
    <verse number="17" style="v"/>Bang hang hiam cih leh thu themno khat hangin nakpi takin kei hong hih a, thu om lopi-in gimna tampi hong thuaksak hi.
  </para>
  <para style="p">
    <verse number="18" style="v"/>Ka hu nangawn hong sang sak man lo a, lungkhamna tawh hong kidimsak hi.
  </para>
  <para style="p">
    <verse number="19" style="v"/>Thatang hat thu ding hi leh, amah hat mahmah a, thutang kituh hi leeng, kua in thukhen zumah amah sam zo ding ahi hiam?
  </para>
  <para style="p">
    <verse number="20" style="v"/>Kei ka dik hangin keima kam mah in hong man ding a, mawhbaang lo ka hih hangin ka kampau hong lehhei sak ding hi.
  </para>
  <para style="p">
    <verse number="21" style="v"/>Paubaan’ na ka neih loh hangin kei ka kithupi ngaihsut tuan het kei a, ka nuntakna ka kih hi.
  </para>
  <para style="p">
    <verse number="22" style="v"/>Thu khat bek om hi; tua ahih ciangin, amah in a paubaang lote leh a gilote susia khawm hi, ka ci hi.
  </para>
  <para style="p">
    <verse number="23" style="v"/>Lauhuai lianpi hong tung pakin sihna a om ciangin mawhbaanglote’ thuumna nuihsan lel hi.
  </para>
  <para style="p">
    <verse number="24" style="v"/>Migilote khut sungah leitung kipia a, amah in thukhen-mangte’ mit tunsak hi—amah hi kei leh kua ahi ding ahi hiam?
  </para>
  <para style="p">
    <verse number="25" style="v"/>“Laitaite sangin ka hun nawh tai zaw a, bei pak ahih manin nopna ngah kha lo hi.
  </para>
  <para style="p">
    <verse number="26" style="v"/>Pumpeng gunkuang bangin nawh pai a, muvanlai sa bawh bangin nawh len’ hi.
  </para>
  <para style="p">
    <verse number="27" style="v"/>Ka dahnate kimangngilh bawlin, kimaitaisak ning ci ta leng zong,
  </para>
  <para style="p">
    <verse number="28" style="v"/>a dikin nong seh loh ding lam tak thei khin ka hih manin ka thuak dingte’ hangin ka lau hi.
  </para>
  <para style="p">
    <verse number="29" style="v"/>Kei a mawh-a hong kiseh ding ahih leh bang hangin a mawkna-in na sem ding ka hi hiam?
  </para>
  <para style="p">
    <verse number="30" style="v"/>Satpiang tawh kei kisilin, vuttui tawh ka khutte sawp ta leng zong,
  </para>
  <para style="p">
    <verse number="31" style="v"/>buan sungah kei nong hencip ding a, ka puante in kei a kihhuai hong suaksak ding hi.
  </para>
  <para style="p">
    <verse number="32" style="v"/>Amah ka dawn’ theih nadingin amah in kei bangin mi hi lo a, thukhen zum-a thu kineihpih theih ding hi lo hi.
  </para>
  <para style="p">
    <verse number="33" style="v"/>Ko tegel kikalah thu hong khen ding khat om thei hen la, ko tegel tungah a aana hong zang ding khat om hi leh,
  </para>
  <para style="p">
    <verse number="34" style="v"/>kei hong kisatna ciang hong paih khiatsak ding a, kei tungah lauhuaina lianpite hong om nawn lo ding hi.
  </para>
  <para style="p">
    <verse number="35" style="v"/>Bang bang ahi zongin amah kihta loin ka pau ding hi; bang hang hiam cih leh kei omzia ding banga ka om loh lamtak ka kithei hi.
  </para>
  <chapter number="10" style="c"/>
  <para style="p">
    <verse number="1" style="v"/>“Ka nuntakna ka cimtak ta hi; ka dahna thu ka ut utin ka gen ding a, ka lungkham manin ka paupau ding hi.
  </para>
  <para style="p">
    <verse number="2" style="v"/>Pasian kiangah hih bangin ka ci ding hi: Kei hong mawhsak kei in; kei nong langpan’na thu hong gen in.
  </para>
  <para style="p">
    <verse number="3" style="v"/>Na khut tawh na sepsate simmawh bawlin, migilote’ vaihawmna pan’pihin, hih bangin nong netniamna-ah bang phattuam ngah na hi hiam?
  </para>
  <para style="p">
    <verse number="4" style="v"/>Mihingte bang lelin gamta na hi hiam?
  </para>
  <para style="p">
    <verse number="5" style="v"/>Na nuntakna kote’ aa tan bang lelin ngaihsun na hi hiam?
  </para>
  <para style="p">
    <verse number="6" style="v"/>Bang hangin ka mawhna khempeuh sulzuih-in, ka khialhna khempeuh kantel na hi hiam?
  </para>
  <para style="p">
    <verse number="7" style="v"/>Ka mawh lohna na thei a, nang kiang panin kei hong hon ding a om lohna na theihsa mah ahi hi.
  </para>
  <para style="p">
    <verse number="8" style="v"/>Nangma khut in kei hong lomin nong piangsak a, tu-in nangma khut mah in kei hong leh suksiat kik hi.
  </para>
  <para style="p">
    <verse number="9" style="v"/>Leivui panin kei nong bawlna phawkkik in; leivui mah-in hong dengvui kik ding na hi hiam?
  </para>
  <para style="p">
    <verse number="10" style="v"/>Kei ka pian’ nadingin ka pa tungah thatang na guan’ a, ka nu’ sungah kei nong khangsak hi.
  </para>
  <para style="p">
    <verse number="11" style="v"/>Guh leh thaguite tawh ka pumpi ding nong bawl a, sazang leh vun tawh tua guhte nong tuamsak hi.
  </para>
  <para style="p">
    <verse number="12" style="v"/>Kei tungah nuntakna hong pia-in nong it tawntung a, nangma hong kepna hangin ka nungta hi.
  </para>
  <para style="p">
    <verse number="13" style="v"/>Ahi zongin a beisa hun sung khempeuh-ah kei adingin thusim khat na na neihna tu-in ka thei hi.
  </para>
  <para style="p">
    <verse number="14" style="v"/>Ka khialh khakna hong ensim niloh na hih manin ka mawhna nong maisak nuam kei hi.
  </para>
  <para style="p">
    <verse number="15" style="v"/>Ka khialh phetin gimna nong pia a, ka gamtat hoih ciangin nong pakta tuan kei hi. Keimah in mindaina leh maizumna tawh ka kidim hi.
  </para>
  <para style="p">
    <verse number="16" style="v"/>Mavan’na khatpeuh neisun leng zong, humpinelkai bangin ka siat nading nong zong a, kei’ gim theih nadingin nalamdang nangawn na bawl hi.
  </para>
  <para style="p">
    <verse number="17" style="v"/>Kei a hong langpang dingin teci na nei tawntung a, kei tungah na hehna khang semsemin, kei nong suk nading thu thak na mu tawntung hi.
  </para>
  <para style="p">
    <verse number="18" style="v"/>“Pasian aw, bang hangin ka nu’ sung pan hong piangsak peuhmah na hi hiam? Kuama’ hong muh ma-in a si hi zaw leng!
  </para>
  <para style="p">
    <verse number="19" style="v"/>Ka nu’ sung pan hankhuk zuat pah ding pen, mihing-a pian’ loh zah mahin a hoih ahi hi.
  </para>
  <para style="p">
    <verse number="20" style="v"/>Ka nuntakna bei dektak ta hilo ahi hiam? Hong hici om sak hoh in! Ka hun neih lai sun teng nuamtak hong zangsak in.
  </para>
  <para style="p">
    <verse number="21" style="v"/>Kei a pai baih ta ding ka hi a, kong ciahkik ngei kei ding hi, khuamial, lungzin’na gam,
  </para>
  <para style="p">
    <verse number="22" style="v"/>khuavak nangawn khuamial ahihna, khuamial gam, lungzin’na gam, lungkhamna gam a zuan ta ding ka hi hi,” a ci hi.
  </para>
  <chapter number="11" style="c"/>
  <para style="p">
    <verse number="1" style="v"/>Tua ciangin Na-amah gammi Zofar in dawng a,
  </para>
  <para style="p">
    <verse number="2" style="v"/>“Kampau hihzahta hong kidawng lo ding sa a, kam tam pauna hangin thumanin hong kiseh ding sa na hi hiam?
  </para>
  <para style="p">
    <verse number="3" style="v"/>Job aw, na thugente hong dawng thei lo ding hong sa na hi hiam? Na simmawh kampaute hong kidawng mawh ding sa na hi hiam?
  </para>
  <para style="p">
    <verse number="4" style="v"/>Na thugente a man na sa kha a, Pasian’ muhna-ah a siangtho-in na kingaihsun kha hi.
  </para>
  <para style="p">
    <verse number="5" style="v"/>Pasian in na thugente hong dawngkik leh ut mahmah ing!
  </para>
  <para style="p">
    <verse number="6" style="v"/>Pilna nam tampi a omna thu, mihingte’ theih zawh loh thuthuk a omna thu hong gen ding hi. Na mawhna zahin Pasian in hong daantah lohna thu thei in.
  </para>
  <para style="p">
    <verse number="7" style="v"/>“Pasian’ thuthuk thei khin zo ding na hi hiam? Vanglianpa’ hih theihna thei khin zo ding na hi hiam?
  </para>
  <para style="p">
    <verse number="8" style="v"/>Pasian in vantung sangin sang zaw a, ahi zongin tua vantung nangawn na ban zo kei hi. Pasian in Leinuai thu thei a, ahi zongin nangmah in tua thu na thei kei hi.
  </para>
  <para style="p">
    <verse number="9" style="v"/>Pasian’ liatna in leitung sangin golzaw a, tuipi sangin zaizaw hi.
  </para>
  <para style="p">
    <verse number="10" style="v"/>Pasian in nang manin thu hong sit leh amah a khaktan ding kua om ahi hiam?
  </para>
  <para style="p">
    <verse number="11" style="v"/>Pasian in mi hoihlote thei takpi hi; mawhna a muh ciangin thu don lo ding ahi hiam?
  </para>
  <para style="p">
    <verse number="12" style="v"/>Gam sung late mihing suak ngei ding a mihaite pil ngei ding ahi hiam?
  </para>
  <para style="p">
    <verse number="13" style="v"/>“Job aw, na lungsim a hoihin bawl in la, Pasian’ lam kihei in.
  </para>
  <para style="p">
    <verse number="14" style="v"/>Khialhna na bawl khak leh paaikhia in la, na inn-ah gitlohna omsak kei in.
  </para>
  <para style="p">
    <verse number="15" style="v"/>Tua hi leh kisuan’na om loin na khuadak ngam ding a, na lungnuamin launa na nei kei ding hi.
  </para>
  <para style="p">
    <verse number="16" style="v"/>Na lungkhamnate veng ding a, tuikhang pak bangin na phawk kha nawn kei ding hi.
  </para>
  <para style="p">
    <verse number="17" style="v"/>Tua ciangin na nuntakna in sun sangin taangzaw ding a, nuntak lungzin pen hun in phalvak sangin taangzaw ding hi.
  </para>
  <para style="p">
    <verse number="18" style="v"/>Lungnuam tak leh lametna nei-in na om ding a, Pasian in nang hong hu-in tawldamna hong pia ding hi.
  </para>
  <para style="p">
    <verse number="19" style="v"/>Kuamah kihtak nei loin nuam takin na om ding a, mi tampi in nangma maipha hong zong ding uh hi.
  </para>
  <para style="p">
    <verse number="20" style="v"/>Ahih hangin migilote ahih leh cimawhin khuadak ding uh a, suahtak nading lampi mu lo ding uh hi. Amau’ ngah ding ahih leh sihna bek ahi hi,” a ci hi.
  </para>
  <chapter number="12" style="c"/>
  <para style="p">
    <verse number="1" style="v"/>Tua ciangin Job in dawng a,
  </para>
  <para style="p">
    <verse number="2" style="v"/>“Note pen theihna kicing na kisa mah uh a, pilna a nei na kisa mah uh hi.
  </para>
  <para style="p">
    <verse number="3" style="v"/>Ahi zongin note zah mahin kei zong thu ka thei a, note sangin themkhat zong ka niamzaw tuan kei hi. Midangte sangin na theih zawk uh bang om tuan ahi hiam?
  </para>
  <para style="p">
    <verse number="4" style="v"/>Ka lawmte nangawn in tu-in kei hong nuihsan uh a, kei dikin paubaang lo napi hong nuihsan uh hi; ahi zongin Pasian in ka thungetna hong piak hun om hi.
  </para>
  <para style="p">
    <verse number="5" style="v"/>Note in lungkhamna na nei kei uh a, ahi zongin kei nong ciamnuih bawl uh hi; a puk dektak mipa na satgawp uh hi.
  </para>
  <para style="p">
    <verse number="6" style="v"/>Guta mite nuam takin om hit-hiat a, Pasian simmawhte nuam takin nungta hi.
  </para>
  <para style="p">
    <verse number="7" style="v"/>“Ahi zongin, gamsate va dong un, hong hilh ding uh hi; vasate va dong un, hong hilh ding uh hi;
  </para>
  <para style="p">
    <verse number="8" style="v"/>lei tunga bokvak ganhingte va dong un, hong hilh ding uh hi; tui sung ngasate zong va dong un, hong hilh ding uh hi.
  </para>
  <para style="p">
    <verse number="9" style="v"/>Pasian’ khut in amaute a bawlna thu, a vekpi-in thei kim uh hilo ahi hiam?
  </para>
  <para style="p">
    <verse number="10" style="v"/>Ama pian’saksate’ nuntakna a ukpa in Pasian ahi hi; mihing khempeuhte’ nuntakna ama khut sungah om hi.
  </para>
  <para style="p">
    <verse number="11" style="v"/>Leii in an a ciap mah bangin, bil in thu ngai tel hilo ahi hiam?
  </para>
  <para style="p">
    <verse number="12" style="v"/>Khanghamte in pilna nei a, nuntak saute in thu thei tel uh hi.
  </para>
  <para style="p">
    <verse number="13" style="v"/>“Pasian in pilna leh vangliatna nei a, amah thukip-in thu theitel hi.
  </para>
  <para style="p">
    <verse number="14" style="v"/>Pasian in phelkeek leh kuamah in lamkik zo lo a, Pasian in thong-ah mi koih leh kuamah in suaktasak zo lo hi.
  </para>
  <para style="p">
    <verse number="15" style="v"/>Pasian in guah a khaktan ciangin leitung keugaw a, tui a khah ciangin tui hong khang hi.
  </para>
  <para style="p">
    <verse number="16" style="v"/>Pasian thahatin gualzo tawntung a, mi khemte leh khemna a thuakte Pasian’ ukna nuai-ah om hi.
  </para>
  <para style="p">
    <verse number="17" style="v"/>Amah in mipilte’ pilna susia-in, makaite pen mihai bangin gamta sak hi.
  </para>
  <para style="p">
    <verse number="18" style="v"/>Amah in kumpite za kia sak a, thong-ah a khia hi.
  </para>
  <para style="p">
    <verse number="19" style="v"/>Amah in siampite mihai suaksak a, mi vangliante lawnthal hi.
  </para>
  <para style="p">
    <verse number="20" style="v"/>Amah in mi’ muante a pau thei loin bawl a, khanghamte’ pilna paihkhiatsak hi.
  </para>
  <para style="p">
    <verse number="21" style="v"/>Amah in mi vangliante mindaisak a, mi thupite’ kihihsakna beisak hi.
  </para>
  <para style="p">
    <verse number="22" style="v"/>Amah in khuamial sung panin thuthukte kalkhia a, a kithei zolo thute kitelsak hi.
  </para>
  <para style="p">
    <verse number="23" style="v"/>Amah in minamte thahatsakin liansak a, ahi zongin amah in tuate zo gawpin susia hi.
  </para>
  <para style="p">
    <verse number="24" style="v"/>Amah in minam makaite’ pilna paihkhiatsak a, lampi om lohna gamlakah a vakvai sak hi.
  </para>
  <para style="p">
    <verse number="25" style="v"/>Khuavak om loin khuamial lakah amaute in mialzawt uh a, zukham bangin amaute hoi-hoi uh hi.
  </para>
  <chapter number="13" style="c"/>
  <para style="p">
    <verse number="1" style="v"/>“Na gen thu khempeuh uh ka muhsa hi a, ka bil-in ka zaksa, ka theihsa thu ahi hi.
  </para>
  <para style="p">
    <verse number="2" style="v"/>Note’ theih khempeuh, kei zong ka thei hi. Note sangin ka neuzaw tuan kei hi.
  </para>
  <para style="p">
    <verse number="3" style="v"/>Ahi zongin note tawh kam kinial hi loin Pasian tawh kinial ka hi hi. Pasian tawh hih thu ka kinial nuam hi.
  </para>
  <para style="p">
    <verse number="4" style="v"/>Note in na haina uh zuauthu tawh na melh uh a, kuamah a damsak zolo zato siam-a kineite tawh na kibang uh hi.
  </para>
  <para style="p">
    <verse number="5" style="v"/>Pau het loin om hi le-uhcin, mipilpi mah hong kisa zaw ding hi ve’n.
  </para>
  <para style="p">
    <verse number="6" style="v"/>Tu-in ka thugen hong ngai un la, ka gen laitak limtak ngai un.
  </para>
  <para style="p">
    <verse number="7" style="v"/>Pasian’ min dingin a man lo genin, ama adingin zuauthu gensak ding na hi uh hiam?
  </para>
  <para style="p">
    <verse number="8" style="v"/>Pasian angvan ding a, ama ading gensak ding na hi uh hiam?
  </para>
  <para style="p">
    <verse number="9" style="v"/>Pasian in lim takin note hong entel leh note sungah hoihna mu ding ahi hiam? Mihingte na khem bangun Pasian khem thei dingin kingaihsun na hi uh hiam?
  </para>
  <para style="p">
    <verse number="10" style="v"/>A simthamin angvanna na zat uh leh amah in note hong taai taktak ding hi.
  </para>
  <para style="p">
    <verse number="11" style="v"/>Ama vangliatna in note hong lausak ding a, note tungah amah kihtakna hong tung ding hilo ahi hiam?
  </para>
  <para style="p">
    <verse number="12" style="v"/>Na thugennate uh vut khu bang hi lel a, na siksante uh leikhal bang hi lel hi.
  </para>
  <para style="p">
    <verse number="13" style="v"/>Pau kei un la, kei thu hong gensak dih un, a piang peuhpeuh a piang hi mai hen.
  </para>
  <para style="p">
    <verse number="14" style="v"/>Keimah in ka nuntakna pia ngamin, ka nuntakna ka ap ngam hi.
  </para>
  <para style="p">
    <verse number="15" style="v"/>Pasian in kei hong that mah taleh zong, ke’n phamawh ka sa kei hi. Ahi zongin ama mai-ah ka thu ka gen veve ding hi.
  </para>
  <para style="p">
    <verse number="16" style="v"/>Pasian’ mai-ah migilote’ pai ngam lo ahih manin, ka han’na in ka gualzawhna hi ding hi.
  </para>
  <para style="p">
    <verse number="17" style="v"/>Ka thugente limtak ngai un la, ka lahtelnate na za un.
  </para>
  <para style="p">
    <verse number="18" style="v"/>Ka thu a gen dingin a baihsa-in ka om a, thu ka zawh ding ka tel theih hi.
  </para>
  <para style="p">
    <verse number="19" style="v"/>Pasian aw, kei hong mawhsak ding na hi hiam? Nong mawhsak leh, pau loin a si dingin ka kiging hi.
  </para>
  <para style="p">
    <verse number="20" style="v"/>Thu nih kong ngen hi, hong pia in; tua ciangin nang tungah bangmah kong im kei ding hi.
  </para>
  <para style="p">
    <verse number="21" style="v"/>Kei hong daantat nawn kei in la, launa hong thuaksak nawn kei in.
  </para>
  <para style="p">
    <verse number="22" style="v"/>Pasian aw, hong hopih masa in, kong dawng ding hi. Kei, thu hong gensak in la, nang’ hong dawng in.
  </para>
  <para style="p">
    <verse number="23" style="v"/>Ka mawhna ka khialhna bangzah pha hiam? Ka mawhna leh ka khialhna teng hong thei sak in.
  </para>
  <para style="p">
    <verse number="24" style="v"/>Bang hangin kei hong peel a, gal bangin hong ngaihsun na hi hiam?
  </para>
  <para style="p">
    <verse number="25" style="v"/>Keimah, lausak ding hanciam na hi hiam? Kei, singteh bang lel hilo ka hi hiam? Anvai themkhat gal-in do ding na hi hiam?
  </para>
  <para style="p">
    <verse number="26" style="v"/>Nangmah in kei tungah thusiapi nong zong a, ka neu lai-a ka gamtatna nangawn tawh nong mawhsak hi.
  </para>
  <para style="p">
    <verse number="27" style="v"/>Nangmah in ka khe sikkol nong bulh a, ka kalsuanna khempeuh leh ka khekhap nangawn na entel hi.
  </para>
  <para style="p">
    <verse number="28" style="v"/>Tua huhau-in singmuat bangin ka puk a, nget in a nek puan bangin ka zangawp hi.
  </para>
  <chapter number="14" style="c"/>
  <para style="p">
    <verse number="1" style="v"/>“Mihingte a nuntak hun tom a, lungkhamna tawh kidim hi.
  </para>
  <para style="p">
    <verse number="2" style="v"/>Amaute pakpalh bangin khangin keu pak uh a, niliim bangin pai hanhanin mangthang uh hi.
  </para>
  <para style="p">
    <verse number="3" style="v"/>Pasian aw, tua bang lel mi kei hong en a, thukhenna thuak dingin na mai-ah hong sam na hi hiam?
  </para>
  <para style="p">
    <verse number="4" style="v"/>Mihing banga a ninte sung panin a siang bangmah hong piang lo ding hi.
  </para>
  <para style="p">
    <verse number="5" style="v"/>Ama nuntak tan ding kisehkhol a—a nuntak ding kha phazah kiciangtan khin hi. Nangmah in na ciangtan khin a, kikheel thei lo hi.
  </para>
  <para style="p">
    <verse number="6" style="v"/>Amah en loin tuaci omsak mai in la, a nuntakna haksa mah zomsak hoh in.
  </para>
  <para style="p">
    <verse number="7" style="v"/>“A kiphuksa singkung nangawn in lametna nei a, a bul sel-in nungta kik thei hi.
  </para>
  <para style="p">
    <verse number="8" style="v"/>Lei sungah a zungte a teek zongin, lei sungah a bulsum a si zongin,
  </para>
  <para style="p">
    <verse number="9" style="v"/>guahtui ngahin, singkungno bangin hong sel kik hi.
  </para>
  <para style="p">
    <verse number="10" style="v"/>Ahi zongin, mi si a, amah maimang pah hi; amah a beina tungta a, koi-ah om nawn ahi hiam?
  </para>
  <para style="p">
    <verse number="11" style="v"/>Gun tuite leh tuipi tuite a kan hun om thei ding hi.
  </para>
  <para style="p">
    <verse number="12" style="v"/>Ahi zongin vanpi a om lai tengin, misite tho kik ngei lo ding a, a ihmutna panun khanglo ngei lo, tang ngei lo ding uh hi.
  </para>
  <para style="p">
    <verse number="13-14" style="v"/>Hih gimna tawh ka kipelh theih nadingin nong phawk loh nading mun misite’ gam sungah hong busak in. Misite hing kik thei lo ahih manin, a hingin hong omsak peuh lecin, tua lai-ah ka ut hi. Na hehna a dam ciangin hong phawkkik ding hi peuh lecin, tua lai-ah ka ngak nuam hi.
  </para>
  <para style="p">
    <verse number="15" style="v"/>Tua ciangin kei na hong sam ding a, kong dawng ding hi; nangma bawlsa ahi keimah na hong lunggulh ding hi.
  </para>
  <para style="p">
    <verse number="16" style="v"/>Tua ciangin ka kalsuanna khempeuh nong en ding a, ahi zongin ka khialhnate nong sulzuih nawn kei ding hi.
  </para>
  <para style="p">
    <verse number="17" style="v"/>Ka khialhnate hong maisakin, nong paihkhiatsak ding hi; ka mawhna khempeuh nong phiat khiatsak ding hi. Tu-a bangin a piang thei hi leh ka ut mahmah hi.
  </para>
  <para style="p">
    <verse number="18" style="v"/>“Ahi zongin a tak takin ci lehang, mualte a puk ding hun, suangkeente nangawn a cip ding hun hong tung ding hi.
  </para>
  <para style="p">
    <verse number="19" style="v"/>Tui in suangte nawt khia-in, guahtui in lei a nawt khiat bangin, nangmah in mihingte’ lametna na beisak hi.
  </para>
  <para style="p">
    <verse number="20" style="v"/>Nangmah in mi khat zo gawpin amah bei hi; A meel kheksak gawpin na hawl mang hi.
  </para>
  <para style="p">
    <verse number="21" style="v"/>A tapate in amah pahtawi dingin hong pai ta leh zong bangmah phawk zo nawn lo a, a tapate mindai ta leh zong bangmah phawk zo nawn lo hi.
  </para>
  <para style="p">
    <verse number="22" style="v"/>A pumpi sunga a natnate leh a lungsim gimna bek phawk in,” a ci hi.
  </para>
  <chapter number="15" style="c"/>
  <para style="p">
    <verse number="1" style="v"/>Tua ciangin Teman khua mi Elifaz in dawng a,
  </para>
  <para style="p">
    <verse number="2" style="v"/>“Job aw, mawk paupau kei in! Nang’ pau bangin mipilte pau ngei lo a,
  </para>
  <para style="p">
    <verse number="3" style="v"/>bangmah-a kimang lo kam pau lo a, phattuamna om lo dingpi-in thu seel lo uh hi.
  </para>
  <para style="p">
    <verse number="4" style="v"/>Ahi zongin nangmah in Pasian zahtak nading na beisak a, ama mai-ah thu gen nading na khaktan hi.
  </para>
  <para style="p">
    <verse number="5" style="v"/>Tu-in na mawhna thu na kam panin hong gingkhia a, ngian zangin na kampau tawh na mawhna na seel hi.
  </para>
  <para style="p">
    <verse number="6" style="v"/>Na mawhna thu kei’ hong gen kisam lo a, na pauna khempeuh in na mawhna hong langsak ta hi.
  </para>
  <para style="p">
    <verse number="7" style="v"/>“Mihing a piang lakah nang a masa pen kisa na hi hiam? Pasian in mualte a bawl lai-in nang a piang khin kisa na hi hiam?
  </para>
  <para style="p">
    <verse number="8" style="v"/>Pasian’ vaihawmnate a zasimin kingaihsun na hi hiam? Nang bek in pilna khempeuh a nei-in kingaihsun na hi hiam?
  </para>
  <para style="p">
    <verse number="9" style="v"/>Ko’ theih loh thu bang thei tuan na hi hiam? Ko’ muh loh nang bang mu tuan na hi hiam?
  </para>
  <para style="p">
    <verse number="10" style="v"/>Na pa’ pian’ ma-a piang puteek samkangte tung panin kote in ka pilnate uh ka ngah uh hi.
  </para>
  <para style="p">
    <verse number="11" style="v"/>Pasian in nang hong hehnem hi; bang hangin nialnial na hi hiam? Kam khum kam nem tawh Pasian’ taangin nang tungah thu kong gen uh hi.
  </para>
  <para style="p">
    <verse number="12" style="v"/>Ahih hangin nang na lung khauhin, kote nong heh et hi.
  </para>
  <para style="p">
    <verse number="13" style="v"/>Pasian’ tungah a heh na hi a, amah a simmawh na hi hi, tua bang thu gen kei in.
  </para>
  <para style="p">
    <verse number="14" style="v"/>Mihing-a piang peuhmah paubaang loin siangtho taktak zo ding ahi hiam? Pasian’ tungah a thuman zo kua om ding ahi hiam?
  </para>
  <para style="p">
    <verse number="15" style="v"/>Pasian in a siangtho vantungmite nangawn muang lo ahih leh, ei mawhnei mite bang hong ci muan’ mah ding ahi hiam?
  </para>
  <para style="p">
    <verse number="16" style="v"/>Mihing in tui i dawn bangin siatna i dawndawn a, mihing pen siahuai-in bangmah i man kei hi.
  </para>
  <para style="p">
    <verse number="17" style="v"/>“Job aw, tu-in ka thutheihte na ngai in.
  </para>
  <para style="p">
    <verse number="18-19" style="v"/>Amaute tung bekah gam kipia ahih manin, amaute a pial khiatpih ding gamdang mi tawh a kihel lo, a pu a pate un bangmah im loin thu a hilh suksuk uh, mipilte’ thugente kong gen ding hi. Tua a gen uh thute in:
  </para>
  <para style="p">
    <verse number="20" style="v"/>Mi dang a nengniam migilopa in a khan’ tawntungin lungkhamna thuak ding hi.
  </para>
  <para style="p">
    <verse number="21" style="v"/>Lau nading awging a bil-ah za ngitnget ding a, lungmuangin a om lai takin gutate in buluh ding hi.
  </para>
  <para style="p">
    <verse number="22" style="v"/>Lungzin’na pan suahtak nading lametna om lo a, amah that dingin mun khatah namsau in ngak khinkhian a,
  </para>
  <para style="p">
    <verse number="23" style="v"/>amah ne dingin musanete in ngak uh hi. A mai lam thu lungzin’huai ahihna thei hi.
  </para>
  <para style="p">
    <verse number="24" style="v"/>A thahat kumpi khat bangin lungkhamna leh lungzin’na in amah hih gawp dingin a ngak hi.
  </para>
  <para style="p">
    <verse number="25" style="v"/>Pasian langpangin a khuttum a lahsan, Vanglianpa a dem mipa in hih bang thute thuak hi.
  </para>
  <para style="p">
    <verse number="26" style="v"/>Bang hang hiam cih leh amah in khauhtakin Pasian langpangin, a lum sahpi tawh lehdo hi.
  </para>
  <para style="p">
    <verse number="27" style="v"/>A thatang muan’huai-in a pumpi a liat hangin,
  </para>
  <para style="p">
    <verse number="28" style="v"/>ama teen’na khuapi sia-in, ama inn kisusia ding a, a sawt loin nin bulomtang suak ding hi.
  </para>
  <para style="p">
    <verse number="29" style="v"/>Amah sauvei hau lo ding a, a neihsate kip lo ding hi. Ama liim nangawn maimang ding a,
  </para>
  <para style="p">
    <verse number="30" style="v"/>khuamial panin suakta lo ding hi. Amah pen, a hiangte mei in a kattumsak, a pakte huih in a letkhiatsak singkung tawh kibang ding hi.
  </para>
  <para style="p">
    <verse number="31" style="v"/>Amah in gitlohna suan’in nei ahih manin, gitlohna bek mah ngah kik ding hi.
  </para>
  <para style="p">
    <verse number="32" style="v"/>A hun a tun’ ma-in amah bei ding a, singhiang bangin keu-in hing kik nawn lo ding hi.
  </para>
  <para style="p">
    <verse number="33" style="v"/>A min ma-in a gahte a pulh leenggui bang ding a, a pakte a pulh mangkhin oliv kung bang ding hi.
  </para>
  <para style="p">
    <verse number="34" style="v"/>Bang hang hiam cih leh Pasian ngaihsun lote mi cimang suak a, sumgolh tawh kilam innte mei in kangtum hi.
  </para>
  <para style="p">
    <verse number="35" style="v"/>Hih bang mite in siat nading bek ngaihsunin sem uh a, a lungsim uh ah khem ding bekbek ngaihsun uh hi,” a ci hi.
  </para>
  <chapter number="16" style="c"/>
  <para style="p">
    <verse number="1" style="v"/>Tua ciangin Job in dawng a,
  </para>
  <para style="p">
    <verse number="2" style="v"/>“Tua bang thute ka za ngei khin hi; hehnepna in gim nading bek ahi hi.
  </para>
  <para style="p">
    <verse number="3" style="v"/>Khawl hun nei loin gengen lai ding na hi uh hiam? Na gen ding uh omom lai ahi hiam?
  </para>
  <para style="p">
    <verse number="4" style="v"/>Note leh kei kikheek thei hi lehang, note’ gen khempeuh kei zong ka gen thei ding hi. Note ka lu hong pei sanin, thu tampi tak mah kong gen thei ding hi.
  </para>
  <para style="p">
    <verse number="5" style="v"/>Ahi zongin, keimah in note hong tua cih loin, thu hoih tawh note hong hehnemin, note hehnep nading thu ka gen ding hi.
  </para>
  <para style="p">
    <verse number="6" style="v"/>“Thu gen leng ka natna nuamtuam lo a, pau kei ta leng zong, phatuam tuan lo hi.
  </para>
  <para style="p">
    <verse number="7" style="v"/>Pasian aw, kei nong paatsak ngiingei a, ka innkuan teng na si sak khin hi.
  </para>
  <para style="p">
    <verse number="8" style="v"/>Kei nong mancip a, ka gal na suak hi. Ka vun guak leh ka guh guak bek-in ka om a, keima mawhna a kilatna-in mite in ngaihsun uh hi.
  </para>
  <para style="p">
    <verse number="9" style="v"/>Pasian in a hehna tawh hong balnen ngiingei a, a ha hong gawi sanin hong heh et hi.
  </para>
  <para style="p">
    <verse number="10" style="v"/>Mite in kei hong zahko uh a, ka paang a beng dingin hong kikhawmtuah uh hi.
  </para>
  <para style="p">
    <verse number="11" style="v"/>Pasian in migilote khut sungah kei hong pia hi.
  </para>
  <para style="p">
    <verse number="12" style="v"/>Kei nuamtakin a om kim lai, Pasian in ka gawl-in hong manin, hong balgawpin hong sugawp hi. Pasian in a muitum dingin kei hong suang a,
  </para>
  <para style="p">
    <verse number="13" style="v"/>ka kimkot panin a thaltangte tawh hong kap hi. Tua thaltangte in kei hong kha-in hong liamsak a, tua bang nangawn ah hong hehpih lo hi.
  </para>
  <para style="p">
    <verse number="14" style="v"/>Amah in kei hong liamsak thuahthuah a, galkap a hehpa bangin hong hih gawp hi.
  </para>
  <para style="p">
    <verse number="15" style="v"/>Kei thuum-in puanhampi ka silh a, guallel-in leivui lakah ka om hi.
  </para>
  <para style="p">
    <verse number="16" style="v"/>Ka kah kahna-in ka mai khempeuh sangawp a, ka mitkhute bawkin hong liahcip hi.
  </para>
  <para style="p">
    <verse number="17" style="v"/>Ahi zongin ngongtatna themkhat zong ka zang kei a, Pasian’ tungah ka thungetna in lungsim takpi tawh ahi hi.
  </para>
  <para style="p">
    <verse number="18" style="v"/>“Leitung aw, a man lo-a kei hong kibawlna seelcip kei in! Thuman deih-a ka kikona aw daicip sak kei in.
  </para>
  <para style="p">
    <verse number="19" style="v"/>Kei’ adingin a ding ding, kei hong pan’pih ding mi khat a sanglam vantungah om hi.
  </para>
  <para style="p">
    <verse number="20" style="v"/>Keima tang-a sempa in ka lawmpa ahi hi, Pasian in ka khitui luan’na bangin ka thungetna hong za leh ka ut hi.
  </para>
  <para style="p">
    <verse number="21" style="v"/>Mi khat in a lawmpa’ ading a thuumsak bangin, mi khatpeuh in Pasian kiangah kei ading hong thuumsak leh ka ut hi.
  </para>
  <para style="p">
    <verse number="22" style="v"/>Bang hang hiam cih leh ka hun nai mahmah ta a, ka lehzuih nawn loh ding lampi zui-in a pai ka hi ta hi.
  </para>
  <chapter number="17" style="c"/>
  <para style="p">
    <verse number="1" style="v"/>Ka bei ding naikuan ta hi. Ka hu ka sang zo nawn kei a, kei adingin hankhuk cih loh bangmah dang om nawn lo hi.
  </para>
  <para style="p">
    <verse number="2" style="v"/>Ka heina khempeuh ah mite in hong zahko a, amau’ hong phinna in hong lungzingsak hi.
  </para>
  <para style="p">
    <verse number="3" style="v"/>“Pasian aw, kei hong hu in. Ka thugente hong pan’pih ding kuamah dang om lo hi.
  </para>
  <para style="p">
    <verse number="4" style="v"/>Nangmah in amaute thuman a mu lo dingin bawl na hih manin amaute na gualzosak kei ding hi.
  </para>
  <para style="p">
    <verse number="5" style="v"/>Paunak in, sum ngah nop manin mi khat in a lawmte a lehhek leh, a tate in tua gitlohna thaman thuak hi, kici hi.
  </para>
  <para style="p">
    <verse number="6" style="v"/>“Tu-in amaute in kei tungah hih paunak hong bulh uh a, mite in hih thu za-in kei hong cilpih uh hi.
  </para>
  <para style="p">
    <verse number="7" style="v"/>Ka dahna hangin ka mit mial a, ka khut ka khete ciangkang bang hi.
  </para>
  <para style="p">
    <verse number="8" style="v"/>Mi hoih-a kineite in lamdang hong sa uh a, migilo-in kei hong seh uh hi.
  </para>
  <para style="p">
    <verse number="9" style="v"/>Mite’ zahtak-a kinei mite in, amau’ ngaihsutna man sa semsem uh hi. Thuman sem mite in thahat semsem ding hi.
  </para>
  <para style="p">
    <verse number="10" style="v"/>Ahi zongin amaute khempeuh hong pai-in ka mai-ah hong ding le uh, amaute lakah mipil khat zong ka mu kei ding hi.
  </para>
  <para style="p">
    <verse number="11" style="v"/>Ka hun bei ta hi; ka geelna teng maimang a, ka lametna teng bei ta hi.
  </para>
  <para style="p">
    <verse number="12" style="v"/>Ka lawmte in, zan khuamial pen sun khuavak, ci uh hi; khuavak hong nai ta hi, ci uh a, ahi zongin khuamial sung mah ah kei ka om lai veve hi.
  </para>
  <para style="p">
    <verse number="13" style="v"/>Kei’ lamet nading misite’ gam bek om lai a, tua khuamial sungah lumin ka ihmu ding hi.
  </para>
  <para style="p">
    <verse number="14" style="v"/>Hankhuk pen ka pa hi, ka ci ding a, kei hong ne thante pen ka nu leh sanggam numeite, ka ci ding hi.
  </para>
  <para style="p">
    <verse number="15" style="v"/>Kei’ lamet ding tua lai-ah bang om ahi hiam? Ka lamet ding tua lai-ah kua in nong muhsak uh hiam?
  </para>
  <para style="p">
    <verse number="16" style="v"/>Misite’ gam Leinuai-ah ka pai ciangin nopsakna in kei hong zui lo ding hi,” a ci hi.
  </para>
  <chapter number="18" style="c"/>
  <para style="p">
    <verse number="1" style="v"/>Tua ciangin Shuah gammi Bildad in dawng a,
  </para>
  <para style="p">
    <verse number="2" style="v"/>“Job aw, khawl hun nei thei lo ding na hi hiam? Hong khawl phot lecin, ko zong thu kong gen thei ding uh hi.
  </para>
  <para style="p">
    <verse number="3" style="v"/>Bang hangin bawng bang lelin kote hong ngaihsun a, mihaipi-in kote hong seh na hi hiam?
  </para>
  <para style="p">
    <verse number="4" style="v"/>Na hehna tawh nangmah a kigimsak bek na hi hi. Nangma hangin leitung kinusia ding a, mualte kikhin khia ding sa na hi hiam?
  </para>
  <para style="p">
    <verse number="5" style="v"/>“Migilopa’ meivak kisumit ding a, cikmah hunin a kuangkik ngei nawn kei ding hi.
  </para>
  <para style="p">
    <verse number="6" style="v"/>Ama buk sungah khuamial ding a, a meivak mit ding hi.
  </para>
  <para style="p">
    <verse number="7" style="v"/>A khe kip ngei a, ahi zongin tu-in a khe bai ta hi. Amah in a ngaihsut khialhna puklawh hi.
  </para>
  <para style="p">
    <verse number="8" style="v"/>Thangsiahna ngen sungah bungbu tuk a, gum sungah amah kia hi.
  </para>
  <para style="p">
    <verse number="9" style="v"/>Thang-ah a khetul-in awk a, thangkhau in amah gakcip hi.
  </para>
  <para style="p">
    <verse number="10" style="v"/>Amah siahna-in lei lakah khauzak kitung a, a pai nading lampi-ah thang kisiah hi.
  </para>
  <para style="p">
    <verse number="11" style="v"/>A ciangciang-ah lauhuaina in amah pang a, a kalsuanna khempeuh ah sulzuih hi.
  </para>
  <para style="p">
    <verse number="12" style="v"/>Siatna in amah ngak a, siatna in su dingin amah ngak gige hi.
  </para>
  <para style="p">
    <verse number="13" style="v"/>A kihtakhuai natna in a pum khempeuh tuam a, a khut leh a khete muatsak ta hi.
  </para>
  <para style="p">
    <verse number="14" style="v"/>Lungmuang tak-a a omna inn panin kikaikhia a, Sihna Kumpipa kiangah kitunpih hi.
  </para>
  <para style="p">
    <verse number="15" style="v"/>Ama sihna hangin a inn zatui tawh a kisian’suah khit ciangin a ut peuhpeuh tua inn-ah teeng thei pah ding hi.
  </para>
  <para style="p">
    <verse number="16" style="v"/>Lei sunga ama zungte keu in, a tunga ama hiangte a si ta hi.
  </para>
  <para style="p">
    <verse number="17" style="v"/>Inn leh gam-ah a minthan’na bei ta a, kuamah in amah phawk kha nawn lo hi.
  </para>
  <para style="p">
    <verse number="18" style="v"/>A nungtate’ gam panin amah kihawl khia ding a, khuavakna mun panin khuamialna-ah kihawl khia ding hi.
  </para>
  <para style="p">
    <verse number="19" style="v"/>Amah in suan-le-khak nei lo a, a teen’nasa mun-ah ama gui zom ding om lo hi.
  </para>
  <para style="p">
    <verse number="20" style="v"/>Nisuahna pan nitumna dong ama thuakna a za peuhmah kigaih-in launa tawh liing uh hi.
  </para>
  <para style="p">
    <verse number="21" style="v"/>Migilote, Pasian a ngaihsun lote’ thu tawpna in hih bang mah ahi hi,” a ci hi.
  </para>
  <chapter number="19" style="c"/>
  <para style="p">
    <verse number="1" style="v"/>Tua ciangin Job in dawng a,
  </para>
  <para style="p">
    <verse number="2" style="v"/>Bangtanvei thu gengenin, kei hong gimsak ding na hi hiam?
  </para>
  <para style="p">
    <verse number="3" style="v"/>Kei nong simmawh niloh a, tua banga na gamtatna ah maizumna mel na nei thei kei hi.
  </para>
  <para style="p">
    <verse number="4" style="v"/>A khial takpi mah hita leng zong, nang’ lainat nading bang om ahi hiam?
  </para>
  <para style="p">
    <verse number="5" style="v"/>Keimah sangin a hoih zaw-in nang na kingaihsun a, ka thuaknate pen ka mawhna hang hi, ci-in na ngaihsun hi.
  </para>
  <para style="p">
    <verse number="6" style="v"/>Hih thu hong piangsakpa in Pasian ahih lam mu thei lo na hi hiam? Kei hong mat nadingin amah in thang hong siah hi.
  </para>
  <para style="p">
    <verse number="7" style="v"/>Hong ngong bawlna ka nial hangin kuamah in hong don kei hi. Thuman ka deih hangin hong kipia kei hi.
  </para>
  <para style="p">
    <verse number="8" style="v"/>Pasian in ka lampi khaktan a, ka paisuak zo kei hi. Amah in ka pai nading lampi khua mialcipsak hi.
  </para>
  <para style="p">
    <verse number="9" style="v"/>Amah in ka hauhna khempeuh hong lakkhiatsak a, ka min hoih kimlai hong siasak hi.
  </para>
  <para style="p">
    <verse number="10" style="v"/>Amah in ka pumpi khempeuh hong satgawp hi. Ka nopsakna teng hong zunglot sakin, vul gawpin a si dingin hong nusia hi.
  </para>
  <para style="p">
    <verse number="11" style="v"/>Kei’ tungah Pasian’ hehna sogawp a, ama gal lian penin kei hong ngaihsun hi.
  </para>
  <para style="p">
    <verse number="12" style="v"/>Amah in keimah sim dingin a galkapte hong sawl a, galkapte in dum to-in ka buk hong umcih uh hi.
  </para>
  <para style="p">
    <verse number="13" style="v"/>“Pasian in ka sanggamte hong taisan sak a, kei hong theisate kiangah mikhualpi ka suak hi.
  </para>
  <para style="p">
    <verse number="14" style="v"/>Ka behte leh ka lawmte bei ta hi.
  </para>
  <para style="p">
    <verse number="15" style="v"/>Ka inn-ah hong tung ngei ka zinte in hong mangngilh ta a, ka na a sem numeite in mikhual bangin hong bawl a, amau’ mai-ah midangpi ka suak hi.
  </para>
  <para style="p">
    <verse number="16" style="v"/>Ka nasemte khatpeuh ka sap ciangin hong dawng nuam lo uh a, hong huh nading ka thuum ciang nangawnin hong thudon lo uh hi.
  </para>
  <para style="p">
    <verse number="17" style="v"/>Ka zi in ka gimnam nam zo lo a, ka sanggamte mahmah in zong hong naih nuam lo uh hi.
  </para>
  <para style="p">
    <verse number="18" style="v"/>Naupang melmawl nangawn in kei hong simmawh uh a, kei hong muh uh ciangin hong nuihsan uh hi.
  </para>
  <para style="p">
    <verse number="19" style="v"/>Ka lawm it pente nangawn in kei hong muhdah et uh a, ka it pente nangawn in kei hong lang bawl uh hi.
  </para>
  <para style="p">
    <verse number="20" style="v"/>Ka guh tungah ka vun kol dihdiah-in om a, a nungta liai-liai bekin ka om hi.
  </para>
  <para style="p">
    <verse number="21" style="v"/>Hong hehpih un! Hong hehpih un! Ka lawmte hilo na hi uh hiam? Pasian in kei hong satpaai hi.
  </para>
  <para style="p">
    <verse number="22" style="v"/>Pasian’ hong bawlsiat bangin bang hangin no zong hong bawlsia ding na hi uh hiam? Nong gimsakna uh kicing ta hoh hilo ahi hiam?
  </para>
  <para style="p">
    <verse number="23" style="v"/>“Ka thugente mi khatpeuh in ciamteh hen la, laibu khat sungah khum leh ut mahmah ing!
  </para>
  <para style="p">
    <verse number="24" style="v"/>Tua ahih kei leh zong, ka thugente, sikkhu khat tawh suang tungah khen hen la, a mang ngei nawn lo dingin gelh leh ut ing!
  </para>
  <para style="p">
    <verse number="25" style="v"/>Ahi zongin a tawpna-ah kei hong pan’pih ding a nungta tawntung mi khat, vantungah a omna thu ka thei hi.
  </para>
  <para style="p">
    <verse number="26" style="v"/>Natna in ka vun a nektum khit hangin, hih ka pumpi mahmah tawh Pasian ka mu ding hi.
  </para>
  <para style="p">
    <verse number="27" style="v"/>Keima mit tektek tawh amah ka mu ding a, amah in kei hong mikhual et lo ding hi. Ka lungsim han’na bei hi.
  </para>
  <para style="p">
    <verse number="28" style="v"/>Bang hang hiam cih leh, “Amah bang i ci gimsak thei ding hiam?” na ci uh hi. Kei nong suk theih nadingun paulap khatpeuh na zong uh hi.
  </para>
  <para style="p">
    <verse number="29" style="v"/>Ahi zongin tu-in namsau kihta un—tua namsau in a mawhte tungah Pasian’ hehna hong sem ding hi; tua ciangin thu a khen ding khat a om lam na thei ding uh hi,” a ci hi.
  </para>
  <chapter number="20" style="c"/>
  <para style="p">
    <verse number="1" style="v"/>Tua ciangin Na-amah gammi Zofar in dawng a,
  </para>
  <para style="p">
    <verse number="2" style="v"/>“Job aw, ka heh nong suaksak a, kei ka ki-iip zo nawn kei hi.
  </para>
  <para style="p">
    <verse number="3" style="v"/>Na thugente khempeuh kei nong simmawhna kam hi a, ahi zongin kong dawn’ nading ka thei hi.
  </para>
  <para style="p">
    <verse number="4" style="v"/>Tanglai pek-a kipan, leitungah mihing a om cil-a kipanin,
  </para>
  <para style="p">
    <verse number="5" style="v"/>migilote’ nopsak hun a tomna thu, Pasian a thudon lote’ lungdam hun a tomna thu thei lo na hi hiam?
  </para>
  <para style="p">
    <verse number="6" style="v"/>Migilopa lianin vantung a banto zongin, lian mahmah in a lutang in meii lak a banto zongin,
  </para>
  <para style="p">
    <verse number="7" style="v"/>leivui them bangin maimang lel ding hi. Amah a thei ngei mite in, ‘Amah koi-ah om ta hiam?’ ci-in lamdangsa ding uh hi.
  </para>
  <para style="p">
    <verse number="8" style="v"/>Amah pen zan-a mangmat bang leh mumaang bangin maimang ding a, cik mah hunin kimu kik ngei nawn lo ding hi.
  </para>
  <para style="p">
    <verse number="9" style="v"/>Ama teen’na ngei mun panin amah mangthang ding a,
  </para>
  <para style="p">
    <verse number="10" style="v"/>mizawngte’ na a suhsakte, a tate in a lohsak kik ding uh hi.
  </para>
  <para style="p">
    <verse number="11" style="v"/>A pumpi moisuahin a thahat hangin, a sawt loin leivui suak pak ding hi.
  </para>
  <para style="p">
    <verse number="12" style="v"/>“Ama kam sungah gitlohna lim sa mahmahin, namtui sa-in a leii tawh lop melmel a,
  </para>
  <para style="p">
    <verse number="13" style="v"/>amah in muam muam nuamin siakhia nuam lo a, lim sa-in a dangtawng den’na-in a neih hangin,
  </para>
  <para style="p">
    <verse number="14" style="v"/>a gil sungah a kha mahmah an suakin, gulgu a khapen zahin kha deidai hi.
  </para>
  <para style="p">
    <verse number="15" style="v"/>Migilopa in a guksa hauhnate luakhia kik a, a gil sung nangawn panin Pasian in a lakkhiatsak hi.
  </para>
  <para style="p">
    <verse number="16" style="v"/>Migilote’ nekte in gu tawh kibang a, gulgu neite’ tuk bangin amah si sak hi.
  </para>
  <para style="p">
    <verse number="17" style="v"/>Amah in bawngnawi leh khuaizu guntui bangin a luang mu kha lo ding hi.
  </para>
  <para style="p">
    <verse number="18" style="v"/>Amah in a nasepna thaman khempeuh nusia ding a, a hauhna zang kha man lo ding hi.
  </para>
  <para style="p">
    <verse number="19" style="v"/>Bang hang hiam cih leh amah in mizawngte bawlsia-in don lo a, midangte’ inn lamsate sutin a tang hi.
  </para>
  <para style="p">
    <verse number="20" style="v"/>“A huaihamna bei ngei lo a, a duh khempeuh siit nei lo hi.
  </para>
  <para style="p">
    <verse number="21" style="v"/>Amah in a nek ciangin a khamval om nawn lo a, tu-in a hauhna teng bei ta hi.
  </para>
  <para style="p">
    <verse number="22" style="v"/>A cihtheih pen hun lai takin, ama tungah lungkhamna lianpen tung ding hi.
  </para>
  <para style="p">
    <verse number="23" style="v"/>Amah in a duh duh ne mai hen! Pasian in hehna tawh daantat ngawn ding hi.
  </para>
  <para style="p">
    <verse number="24" style="v"/>Amah in namsau pelhin a taina-ah sumngo thal in kaptuk ding hi.
  </para>
  <para style="p">
    <verse number="25" style="v"/>Thaltang khat in a pumpi pailet a, a te-dildel thaltang muk-ah si taak keuhkeuh a, ama tungah a kihtak huaipi hong tung hi.
  </para>
  <para style="p">
    <verse number="26" style="v"/>Ama kholsa khempeuh kisusia a, mihing’ tawh loh meikuang in amah leh a innkuan khempeuh kangtum hi.
  </para>
  <para style="p">
    <verse number="27" style="v"/>Vantungte in hih mipa’ mawhna pholak a, leitung in ama langah teci pang hi.
  </para>
  <para style="p">
    <verse number="28" style="v"/>Pasian’ hehna hangin, ama hauhna khempeuh kisusia ding hi.
  </para>
  <para style="p">
    <verse number="29" style="v"/>Migilote’ ngah ding a Pasian’ piak, migilote’ ngah in tu-a bang ahi hi,” a ci hi.
  </para>
  <chapter number="21" style="c"/>
  <para style="p">
    <verse number="1" style="v"/>Tua ciangin Job in dawng a,
  </para>
  <para style="p">
    <verse number="2" style="v"/>“Ka thugennate lim takin hong ngai un la, Ka thu nong ngaihna uh nong hehnepna uh hi sak ni.
  </para>
  <para style="p">
    <verse number="3" style="v"/>Thu ka gen theih nading hun hong pia un la, ka gen khit ciangin na ut uh leh hong zahpih un.
  </para>
  <para style="p">
    <verse number="4" style="v"/>Kei’ kitotpihpa in mihing hi lo hi. Bang hangin lungtom lo ding ka hi hiam?
  </para>
  <para style="p">
    <verse number="5" style="v"/>Kei hong en dih un. Lamdang na saktaak ding khat uh hilo ka hi hiam?
  </para>
  <para style="p">
    <verse number="6" style="v"/>Keima tunga thu piang ka ngaihsut ciangin, lamdang sa-in lau-in ka liing hi.
  </para>
  <para style="p">
    <verse number="7" style="v"/>Bang hangin Pasian in migilote khan’to sak a, hau sakin liansak ahi hiam?
  </para>
  <para style="p">
    <verse number="8" style="v"/>A tate uh nuam takin a khan’tohna, leh a u a nau, a suan a khakte uh a pun’na a mu ding dongin nungta uh hi.
  </para>
  <para style="p">
    <verse number="9" style="v"/>Pasian in amaute’ inn sungah lungkhamna tungsak lo a, amaute in lauhuaina thuak kha ngei lo uh hi.
  </para>
  <para style="p">
    <verse number="10" style="v"/>A bawngte uh pung a, ta tolh cih zong om lo hi.
  </para>
  <para style="p">
    <verse number="11" style="v"/>Tuuno bangin a naupangte uh tai khia-in kimawl uh a,
  </para>
  <para style="p">
    <verse number="12" style="v"/>tamngai leh harp lasakna aw tawh kituakin lam uh hi.
  </para>
  <para style="p">
    <verse number="13" style="v"/>Amaute a nuntak sungun ci-thei mahmah uh a, gentheihna thuak se loin si hiat uh hi.
  </para>
  <para style="p">
    <verse number="14" style="v"/>Migilote in Pasian nawlkhin uh a, Pasian in amau’ nuntak nadingin a deihsaknate thei nuam lo uh hi.
  </para>
  <para style="p">
    <verse number="15" style="v"/>Pasian’ nasep ding kisam sa lo uh a, Pasian’ kianga thunget a phattuamna om kei, ci uh hi.
  </para>
  <para style="p">
    <verse number="16" style="v"/>Amau’ thahatna hang bek tawh a gina kisa uh a, amau’ ngaihsutna leh kei aa kigamla hi.
  </para>
  <para style="p">
    <verse number="17" style="v"/>“Migilopa’ meivak kisukmit sak ngei ahi hiam? Amaute khatbeek in lungkhamna tuak ngei ahi uh hiam? Pasian in migilote hehna tawh daantat ngei ahi hiam?
  </para>
  <para style="p">
    <verse number="18" style="v"/>Huih in a letkhiat buhkungte bang, huihpi in a mutkhiat buhsi bangin bawl ngei ahi hiam?
  </para>
  <para style="p">
    <verse number="19" style="v"/>Pasian in a pa’ khialhna hangin a ta daantat hi, na ci uh hi. Tua bang hilo! Pasian in a mawhte mahmah daantat hen la, amau’ mawhna hangin daantat ahihna thei sak hen.
  </para>
  <para style="p">
    <verse number="20" style="v"/>Mawhneite amau’ mawhna daan thuaksak hen la, Vanglian Pasian’ hehna theisak hen.
  </para>
  <para style="p">
    <verse number="21" style="v"/>Mi khat a nuntakna a bei ciangin, a tate’ nopsakna phawk thei ahi hiam?
  </para>
  <para style="p">
    <verse number="22" style="v"/>Mi khat in Pasian tungah thu hilh thei ding ahi hiam? Mi khat in Vanglian Pasian tungah thu khen thei ding ahi hiam?
  </para>
  <para style="p">
    <verse number="23" style="v"/>Mi pawlkhatte a ci-thei mahmah-in si a, lungmuang lungnuamin om uh a,
  </para>
  <para style="p">
    <verse number="24" style="v"/>annek tuidawn kicingin cidam hi.
  </para>
  <para style="p">
    <verse number="25" style="v"/>Pawlkhatte ahih leh nopsak cih thei kha ngei loin, lunggim lungkhamin si uh hi.
  </para>
  <para style="p">
    <verse number="26" style="v"/>Ahi zongin a kibangin a vekpi-in si-in kivui a, than in amaute tuamcip hi.
  </para>
  <para style="p">
    <verse number="27" style="v"/>“Na lungsim sung uh ah na ngaihsutna, kei nong siatsak nopnate uh ka tel mahmah hi.
  </para>
  <para style="p">
    <verse number="28" style="v"/>Siatna a gamta, mi lianpa’ inn, koi-ah om ta ahi hiam; na ci uh hi.
  </para>
  <para style="p">
    <verse number="29" style="v"/>Khualzinin mite tawh kiho ngei lo na hi uh hiam? Amaute’ thugente thei lo na hi uh hiam?
  </para>
  <para style="p">
    <verse number="30" style="v"/>Pasian hehin daan a piak ciangin, migilote peng tawntung zawsop hi.
  </para>
  <para style="p">
    <verse number="31" style="v"/>Migilopa a gamtatna bangin a thukkik ding, migilopa mawhsakin a langpang ding kuamah om lo hi.
  </para>
  <para style="p">
    <verse number="32" style="v"/>Migilopa han-ah a kivui ciangin, a hankhuk kicing a,
  </para>
  <para style="p">
    <verse number="33" style="v"/>mi tul tampite in amah kha-in, damtak leh kangtakin lei tawh kivuk hi.
  </para>
  <para style="p">
    <verse number="34" style="v"/>Tu-in note in amawknapi tawh hehnep nong sawm uh hi. Na gen thu khempeuh uh zuauthu bek hi lel hi,” a ci hi.
  </para>
  <chapter number="22" style="c"/>
  <para style="p">
    <verse number="1" style="v"/>Tua ciangin Teman khua mi Elifaz in dawng a,
  </para>
  <para style="p">
    <verse number="2" style="v"/>“Mihing a pil pente i cih nangawn, ama pumpi’ ading cih loh buang, Pasian’ ading a kiman’na om lo hi.
  </para>
  <para style="p">
    <verse number="3" style="v"/>Na gamtat hoihna in Pasian’ phattuam nading piangsak lo a, na hoihna in Pasian hoihsak tuan lo hi.
  </para>
  <para style="p">
    <verse number="4" style="v"/>Nangmah in Pasian na zahtakna hangin, amah in nang hong tai-in hong ze-et hilo hi.
  </para>
  <para style="p">
    <verse number="5" style="v"/>Na mawhna a tamna hang, na gitlohna a liatna hang hizaw hi.
  </para>
  <para style="p">
    <verse number="6" style="v"/>Na sanggampa’ hong sum bat taang dingin, a silh ding siitsak loin a puan teng na laksak hi.
  </para>
  <para style="p">
    <verse number="7" style="v"/>A dangtakte tui na pia nuam kei a, a gilkialte an na pia nuam kei hi.
  </para>
  <para style="p">
    <verse number="8" style="v"/>Na vangliatna leh na za liatna zangin, gam khempeuh na la khin hi.
  </para>
  <para style="p">
    <verse number="9" style="v"/>Meigong numeite a huh nuam lo bek hi loin, mi tagahte bawlsia-in a neihsa uh na sut hi.
  </para>
  <para style="p">
    <verse number="10" style="v"/>Tua ahih manin na kimkotah thang hong siah a, thakhat thu-in launa in hong buaisak hi.
  </para>
  <para style="p">
    <verse number="11" style="v"/>Khuavak kimlai khuamial hong suak vatin khua na mu thei kei a, tuikhang in nang hong tuumcip hi.
  </para>
  <para style="p">
    <verse number="12" style="v"/>“Van a sang pen dawn-ah Pasian om a, a sang mahmah a om aksite hong suk et lai hi.
  </para>
  <para style="p">
    <verse number="13" style="v"/>Ahi zongin nangmah in, Pasian in bang thei ding ahi hiam? Meii in Pasian tuamcip hi—eite’ thu bang hong ci khen theih ding ahi hiam?’ na ci hi.
  </para>
  <para style="p">
    <verse number="14" style="v"/>Van khumzangah Pasian a pai kawmin, meii pailetin Pasian in hong musuk thei lo ding hi, ci-in na ngaihsun hi.
  </para>
  <para style="p">
    <verse number="15" style="v"/>Migilote’ gamtat ngeite mah gamtat ding ngaihsun na hi hiam?
  </para>
  <para style="p">
    <verse number="16" style="v"/>Amau’ hun tung lopi-in tuikhang in amaute taai hi.
  </para>
  <para style="p">
    <verse number="17" style="v"/>Hih mite pen Pasian a nial, Pasian in amaute bangmah a cih thei lo dinga a ki-umte ahi uh hi.
  </para>
  <para style="p">
    <verse number="18" style="v"/>Tua hita se leh amaute a daupaisakpa in Pasian hi a, migilote’ ngaihsutna kei aa tawh kigamla hi.
  </para>
  <para style="p">
    <verse number="19" style="v"/>Migilote a kidaantatna a muh uh ciangin mi hoihte nuamin, pauban’na nei lo mite in nuihsan uh hi.
  </para>
  <para style="p">
    <verse number="20" style="v"/>Bang hang hiam cih leh migilote’ neih khempeuh kisusia a, a om lai sunte nangawn mei in kangtum hi.
  </para>
  <para style="p">
    <verse number="21" style="v"/>“Job aw, tu-in Pasian tawh kilem in la, amah galbawl nawn kei in; tua hi leh amah in nang thupha hong pia ding hi.
  </para>
  <para style="p">
    <verse number="22" style="v"/>Ama hong hilhnate zui in la, ama thute na lungsimah ciamteh in.
  </para>
  <para style="p">
    <verse number="23" style="v"/>Lungsim tak tawh Vanglianpa lamah kihei in la, na innsung pan gamtatsia khempeuh bei sak in la,
  </para>
  <para style="p">
    <verse number="24" style="v"/>na kham neihte leivui bang lelin ngaihsunin, na Ofir khamte gunsuang bang lelin ngaihsunin,
  </para>
  <para style="p">
    <verse number="25" style="v"/>Vanglian Pasian pen nangma kham, leh nangma ngun hi sak lecin,
  </para>
  <para style="p">
    <verse number="26" style="v"/>Pasian na muang tawntung ding a, na lungdamna bulpi in amah ahih lam na thei ding hi.
  </para>
  <para style="p">
    <verse number="27" style="v"/>Thu na nget ciangin amah in na ngetna hong pia ding a, na thuciamnate na tungsak ding hi.
  </para>
  <para style="p">
    <verse number="28" style="v"/>Na hih khempeuh na taangtun’ dinga na maa vang ding hi.
  </para>
  <para style="p">
    <verse number="29" style="v"/>Pasian in mi kiphasakte niamkhiat a, mi niamte gum hi.
  </para>
  <para style="p">
    <verse number="30" style="v"/>Nang a mawhbaang lo a, na gamtatna a man ahih nak leh amah in nang hong hon ding hi,” a ci hi.
  </para>
  <chapter number="23" style="c"/>
  <para style="p">
    <verse number="1" style="v"/>Tua ciangin Job in dawng a,
  </para>
  <para style="p">
    <verse number="2" style="v"/>“Tu lai takin Pasian tungah phun lo, heh lo in ka om thei kei a, thuum loin ka om thei kei hi.
  </para>
  <para style="p">
    <verse number="3" style="v"/>Amah ka zon’na ding dan thei-in, ama kiang ka tun’na ding zia thei hi leng,
  </para>
  <para style="p">
    <verse number="4" style="v"/>ama mai-ah ka thu ka gen ding a, kei ka dikna thu a kicingin ka gen ding hi.
  </para>
  <para style="p">
    <verse number="5" style="v"/>Ama hong gen ding thute leh kei hong dawn’ nading thute ka thei nuam hi.
  </para>
  <para style="p">
    <verse number="6" style="v"/>Pasian in a thaneih khempeuh tawh kei hong langpan’ ding ahi hiam? Langpan’ lo ding hi, ka thugenna ngai ding hi.
  </para>
  <para style="p">
    <verse number="7" style="v"/>Kei a thuman ka hi a, Pasian kiangah ka gen thei ding hi; kuama phel zawh nawn loh dingin kei’ dikna genkhia ding hi.
  </para>
  <para style="p">
    <verse number="8" style="v"/>“Ahi zongin Nisuahna lam ka zong a, Pasian ka mu thei kei hi; Nitumna lam ka zong a, amah ka mu thei tuan kei hi.
  </para>
  <para style="p">
    <verse number="9" style="v"/>Leilu lam ka zon’ hangin amah ka mu thei kei a, Leitaw lam ka zon’ hangin zong amah ka mu thei tuan kei hi.
  </para>
  <para style="p">
    <verse number="10" style="v"/>Ahi zongin Pasian in ka kalsuanna khempeuh thei a, kei hong ze-et khit ciangin kham bangin ka sian’thona a mu ding hi.
  </para>
  <para style="p">
    <verse number="11" style="v"/>Ama hong lamlahna citakin ka zui a, lam ka pial ngei kei hi.
  </para>
  <para style="p">
    <verse number="12" style="v"/>Pasian’ thupiakna bangin ka gamta ngitnget a, keima utna zui loin, ama deihna ka zui hi.
  </para>
  <para style="p">
    <verse number="13" style="v"/>Amah in a lungsim kheel mi hi lo a, kuamah in amah nial zo lo hi. Ama hihnopte kuamah in khaktan zo lo hi.
  </para>
  <para style="p">
    <verse number="14" style="v"/>Tua ahih manin kei’ adingin a geelsate amah in tungsak ding hi. Amah in hih banga geelna tampi nei hi.
  </para>
  <para style="p">
    <verse number="15" style="v"/>Tua hi a, ama omna-ah kei ka lau mahmah a, ka ngaihsut khak ciangin amah ka kihta hi.
  </para>
  <para style="p">
    <verse number="16" style="v"/>Vanglian Pasian in ka lungsim hanna hong maimangsak hi.
  </para>
  <para style="p">
    <verse number="17" style="v"/>Khuamial in ka mit hong mialsak hangin keima kihtak in khuamial hilo a, Pasian ahi hi.
  </para>
  <chapter number="24" style="c"/>
  <para style="p">
    <verse number="1" style="v"/>“Pasian in bang hangin thu a khen ni ding hun seh lo a, ama na a semte thutang ahihna a lah ni ding seh lo ahi hiam?
  </para>
  <para style="p">
    <verse number="2" style="v"/>Mite in leitang gol a ngah theih nadingun gisuangte khinsim uh a, tuute gu-in amau’ tuuhon tawh khawl khawm uh hi.
  </para>
  <para style="p">
    <verse number="3" style="v"/>Mi tagahte’ la neihsunte guksak uh a, meigong numei in a leiba a loh khit dong a bawngtal matsak uh hi.
  </para>
  <para style="p">
    <verse number="4" style="v"/>Mizawngte’ ngah theih dingte khaktan uh a, mizawngte notkhia uh ahih manin amaute bucip uh hi.
  </para>
  <para style="p">
    <verse number="5" style="v"/>Tua ahih manin gamlak la bangin gam keuna sungah a an ding zong tawm uh a, a tate uh an ding koi mah-ah mu zo lo uh hi.
  </para>
  <para style="p">
    <verse number="6" style="v"/>Midangte’ lo sungah anlak na sem uh a, migilote’ leenggui lo-ah leenggah loin om uh hi.
  </para>
  <para style="p">
    <verse number="7" style="v"/>Zan-in puan silh loin lum uh a, khuadampi lakah silh ding nei loin om uh hi.
  </para>
  <para style="p">
    <verse number="8" style="v"/>Mualtung pan-a hong zu guahtui in amaute kawt ciimsak a, suangpi pang peuh belin toncip uh hi.
  </para>
  <para style="p">
    <verse number="9" style="v"/>Migilote in pa nei nawn lo naupangte sila-in nei uh a, mizawngte’ tate leiba taangin la uh hi.
  </para>
  <para style="p">
    <verse number="10" style="v"/>Tua mizawngte in puan silh loin na sem uh a, gil kialpi-in anlak na sem uh hi.
  </para>
  <para style="p">
    <verse number="11" style="v"/>A thau ngah nadingin oliv gahte gawi-in, leenggahzu ngah nadingin leenggahte cil napi-in, gilkial dangtakpi-in ki-omsak hi.
  </para>
  <para style="p">
    <verse number="12" style="v"/>Khuapi sungah a liam a site’ kikona kiza napi-in Pasian in amau’ thungetnate don lo hi.
  </para>
  <para style="p">
    <verse number="13" style="v"/>“Sun khuavak a nial, tua khuavak thuzia a thei lo, khuavak lampi a pelh mi pawlkhat om hi.
  </para>
  <para style="p">
    <verse number="14" style="v"/>A zawng a cimawhte a that dingin khuavak ma-in mithatpa kuankhia a, zan sungin mi’ na guksak hi.
  </para>
  <para style="p">
    <verse number="15" style="v"/>Numei tunga mawh mipa in khuamial ding ngakin om a, mite’ theih loh dingin ama meel seel hi.
  </para>
  <para style="p">
    <verse number="16" style="v"/>Gutate in sun a ciamtehsa teng zan-in inn luh uh a, sunin amaute bu- in khuavak peel uh hi.
  </para>
  <para style="p">
    <verse number="17" style="v"/>Bang hang hiam cih leh zan khuamial pen amaute khempeuh’ adingin zing khuavak bang hi a, zan khuamial lauhuai sung nuamsa uh hi.
  </para>
  <para style="p">
    <verse number="18" style="v"/>“Tua bang migilote tuikhang in taai a, ama neih leitangte Pasian in samsia a, tua leenggui lote-ah nasemin kikuan nawn lo hi.
  </para>
  <para style="p">
    <verse number="19" style="v"/>Nisat hun leh khuakhal hunin vukkhalte a manthan’ bangin mihingte’ gamsung panin mawhnei mi mangthang hi.
  </para>
  <para style="p">
    <verse number="20" style="v"/>Amah kiphawk kha nawn lo a, a nu nangawn in zong mangngilh ta hi; thante in amah ne tum a, amah maimang ta hi.
  </para>
  <para style="p">
    <verse number="21" style="v"/>Bang hang hiam cih leh tua bang mi in numei tacingte’ neihsa tawh kivak a, meigong numeite’ phattuam nading bangmah bawl lo hi.
  </para>
  <para style="p">
    <verse number="22" style="v"/>Pasian in a thahatna tawh mi vangliante susia a, amah a gamtat ciangin migilopa si pah hi.
  </para>
  <para style="p">
    <verse number="23" style="v"/>Pasian in amah a lungnuamin nungta sak a, ahi zongin amaute langpanin, encik tawntung hi.
  </para>
  <para style="p">
    <verse number="24" style="v"/>Migilopa tomkha sung a liat hangin, kiak bangin vulkik pahin, a kisattan ankung bangin keu pah hi.
  </para>
  <para style="p">
    <verse number="25" style="v"/>Hih thu kua-in nial zo ding na hi uh hiam? Ka thugennate man lo hi, ci-in kua in hong sel zo ding na hi uh hiam?” a ci hi.
  </para>
  <chapter number="25" style="c"/>
  <para style="p">
    <verse number="1" style="v"/>Tua ciangin Shuah gammi Bildad in dawng a,
  </para>
  <para style="p">
    <verse number="2" style="v"/>“Pasian vanglian a, mi khempeuh in a zahtak ding ahi hi. Ama vantung kumpi gam, nuam takin a omsak zo hi.
  </para>
  <para style="p">
    <verse number="3" style="v"/>Ama na a sem a vantungmite a phazah kua in sim zo ding ahi hiam? Pasian’ khuavak in a bat lohna koi lai mun om ahi hiam?
  </para>
  <para style="p">
    <verse number="4" style="v"/>Pasian’ muhna-ah kua dik zo ding a, kua siangtho zo ding ahi hiam?
  </para>
  <para style="p">
    <verse number="5" style="v"/>Ama mit-ah khapi nangawn taang sa zo lo a, aksite nangawn siang sa zo lo hi.
  </para>
  <para style="p">
    <verse number="6" style="v"/>Tua ahih leh, lungno, ganhing no ahi lel mihing pen bangci ding hiam? Mihing in Pasian’ muhna-ah bang man lel ahi hiam?” a ci hi.
  </para>
  <chapter number="26" style="c"/>
  <para style="p">
    <verse number="1" style="v"/>Tua ciangin Job in dawng a,
  </para>
  <para style="p">
    <verse number="2" style="v"/>“A hehpihhuai kei nong huhna, a tha zawngkhal kei nong hotna, hih bang ahi hiam?
  </para>
  <para style="p">
    <verse number="3" style="v"/>Kei bang mihai tungah thumanpha nong gen a, pilna thu tampi nong pulak hi.
  </para>
  <para style="p">
    <verse number="4" style="v"/>Tua bang thu gen dingin kua in hong sawl a, kua’ lungsim hong pulak khia na hi hiam?
  </para>
  <para style="p">
    <verse number="5" style="v"/>Misite’ gam kiling a, a sunga teengte launa tawh ling uh hi.
  </para>
  <para style="p">
    <verse number="6" style="v"/>Pasian’ muhna-ah misite’ gam kilang sinsen a, a muh theih lohna dingin a liah bangmah om lo hi.
  </para>
  <para style="p">
    <verse number="7" style="v"/>Pasian in mun awng tungah vanpi zal a, bangmah in len lopi-in leitung khai lingleng hi.
  </para>
  <para style="p">
    <verse number="8" style="v"/>Amah in meiilom lakah tuite khol a, tua tui gihna meii a pua zo sak hi.
  </para>
  <para style="p">
    <verse number="9" style="v"/>Amah in kha a liah ding bawl a, meii tawh kha a khuh hi.
  </para>
  <para style="p">
    <verse number="10" style="v"/>Amah in muh tawpna-ah git dinden-in, khuavak leh khuamial khen hi.
  </para>
  <para style="p">
    <verse number="11" style="v"/>Amah in vanpi a pua khuampite a tai ciangin, tua khuampite lau-in ling uh hi.
  </para>
  <para style="p">
    <verse number="12" style="v"/>Ama thahatna tawh tuipi zo a, ama siamna tawh tuipi ganhing golpi Rahab thatlum hi.
  </para>
  <para style="p">
    <verse number="13" style="v"/>A hu a san’ ciangin vantung teng siang pah a, ama khut in a taikhia gulpi thatlum hi.
  </para>
  <para style="p">
    <verse number="14" style="v"/>Hihte in ama vangliatna themkhat bek hi pan a, i zak thute a heem lam bek hi pan hi. Pasian a liatna taktak kua in thei khin zo ding ahi hiam?” a ci hi.
  </para>
  <chapter number="27" style="c"/>
  <para style="p">
    <verse number="1" style="v"/>Tua ciangin Job in thu gen kik a,
  </para>
  <para style="p">
    <verse number="2" style="v"/>“Keima dikna hong seelcipsak Pasian, ka lungsim hong gimsak Vanglianpa a nungta ahih mah bangin,
  </para>
  <para style="p">
    <verse number="3" style="v"/>ka sungah nuntakna a om lai teng, Pasian’ hu, ka nak-ah ka diik lai teng,
  </para>
  <para style="p">
    <verse number="4" style="v"/>ka muk tawh thusia peuhmah ka gen kei ding a, ka kam tawh zuauthu peuhmah ka gen ngei kei ding hi, ci-in ka kiciam hi.
  </para>
  <para style="p">
    <verse number="5" style="v"/>Note a thuman hi, kong ci ngei peuhmah kei ding a, ka nuntak lai teng, kei a thuman hi’ing, ka cihna ka khia ngei kei ding hi.
  </para>
  <para style="p">
    <verse number="6" style="v"/>Kei’ thuman ka kisakna ka khia ngei kei ding hi; ka lungsim-ah kisuanna om loin siang mahmah hi.
  </para>
  <para style="p">
    <verse number="7" style="v"/>“Kei hong langpan’ kei hong dote in, migilote leh thumanlote bangin daan thuak ta hen.
  </para>
  <para style="p">
    <verse number="8" style="v"/>Pasian in amaute’ nuntakna a laksak hun ciangin, migilote’ ading bang lametna om ahi hiam?
  </para>
  <para style="p">
    <verse number="9" style="v"/>Lungkhamna a thuak uh ciangin, Pasian in amau’ kikona aw ngai ding ahi hiam?
  </para>
  <para style="p">
    <verse number="10" style="v"/>Pasian in a piak ding lungdamna a deih ding uh kilawm ahih manin, ama tungah thu a nget tawntung ding uh a kilawm ahi hi.
  </para>
  <para style="p">
    <verse number="11" style="v"/>Pasian’ vangliatna bangzahin lian cih hong gensak un la, Vanglian Pasian’ geelsa teng hong laktel sak dih un.
  </para>
  <para style="p">
    <verse number="12" style="v"/>Ahi zongin tuate khempeuh na theih khitsa uh ahi hi; tua ahih ciangin bang hangin mawk pau na hi uh hiam?
  </para>
  <para style="p">
    <verse number="13" style="v"/>“Vanglian Pasian in mi gilote’ mi ngongtatte, daan a piakna hih bang ahi hi.
  </para>
  <para style="p">
    <verse number="14" style="v"/>Tapa tampi a neih hangun, a vekin gal sungah si mang khin ding uh hi; a tate uh gilkial tawntung ding uh hi.
  </para>
  <para style="p">
    <verse number="15" style="v"/>A nungta lai sunte zong pulnatna tawh si ding uh a, meigong numeite in misite kah zo lo ding uh hi.
  </para>
  <para style="p">
    <verse number="16" style="v"/>Migilote in kuama sim zawh loh ngun tampi tak nei ding uh a, gen zawh lohin nikten puansilh ciang venvan ding uh hi.
  </para>
  <para style="p">
    <verse number="17" style="v"/>Ahi zongin mihoih pawlkhat in tua puante silhin, thuman mi pawlkhat in tua ngunte tang lel ding uh hi.
  </para>
  <para style="p">
    <verse number="18" style="v"/>Migilote’ lam innte kho lo a, maimom bu, ahih kei leh lo hon’na buk tawh kibang lel hi.
  </para>
  <para style="p">
    <verse number="19" style="v"/>Amaute a hau sa-in lum uh a, ahih hangin a hausa-in a lumkik nawn kei ding uh hi. Zingsang a khan’lawh ciangun a neihsa teng uh na bei ta hi.
  </para>
  <para style="p">
    <verse number="20" style="v"/>Lauhuaina in tuikhang pak bangin nawk gawp ding a, zan ciangin huihpi in amaute mut khia mang ding hi.
  </para>
  <para style="p">
    <verse number="21" style="v"/>Nisuahna huihpi in amaute len khia-in, a inn panun gamlapi-ah len khia ding hi.
  </para>
  <para style="p">
    <verse number="22" style="v"/>Amaute in a suahtak theih nading a hanciam tantan kim lai mah, hehpih ngaihsut loin len khia mang ding hi.
  </para>
  <para style="p">
    <verse number="23" style="v"/>Amaute a tai lai takun huih in nawk gawpin, a susia dingin mutgawp hi.
  </para>
  <chapter number="28" style="c"/>
  <para style="p">
    <verse number="1" style="v"/>“Ngun a kitawh khiatna ngunkhuk om a, kham a kisian’ sakna mun mah a om hi.
  </para>
  <para style="p">
    <verse number="2" style="v"/>Mihingte in lei sung panin sik tokhia a, suang sung panin sumsan huantui uh hi.
  </para>
  <para style="p">
    <verse number="3" style="v"/>Mihingte in khuamial thuk pen sung zongin, lei sung a thukpi dong zong uh a, khuamial thuk tawng sung pan suang tokhia uh hi.
  </para>
  <para style="p">
    <verse number="4" style="v"/>Mihingte’ teen’na panin a gamlapi mun, kuamah a pai ngei lohna sungah, lei sung sumte tokhia uh hi. Tua lai-ah amau guak in na sem uh a, leithuk sungah khauhual tawh kivei suk kivei to uh hi.
  </para>
  <para style="p">
    <verse number="5" style="v"/>Lei tungah an nek ding hong pokhia a, ahi zongin lei nuai thuk sung mei bangin sa hi.
  </para>
  <para style="p">
    <verse number="6" style="v"/>Lei sunga om suangte sungah sapfeiros suangmanpha om a, a leivuite sungah kham om hi.
  </para>
  <para style="p">
    <verse number="7" style="v"/>“Simbung in zong tua lampi thei ngei lo a, luimu zong tua lai-ah va leng ngei lo hi.
  </para>
  <para style="p">
    <verse number="8" style="v"/>Humpinelkai ahi a, a kihtakhuai ganhing dangte ahi zongin, cik mahin tua lai-ah va pai ngei lo uh hi.
  </para>
  <para style="p">
    <verse number="9" style="v"/>“Mihingte in suang sak pente to uh a, mualte’ bul lei sung panin tokhia uh hi.
  </para>
  <para style="p">
    <verse number="10" style="v"/>Suangte a tawhvang uh ciangin, suangmanphate mu uh hi.
  </para>
  <para style="p">
    <verse number="11" style="v"/>Amaute in tuinak kipatna dong lei sung to uh a, a kiphumcip nate hong suahkhia uh hi.
  </para>
  <para style="p">
    <verse number="12" style="v"/>“Ahi zongin koi lai-ah pilna kimu ding ahi hiam? Koi lai-ah thutheihna nak om ahi hiam?
  </para>
  <para style="p">
    <verse number="13" style="v"/>A kimuh nading lampi mihingte in thei lo a, mihingte’ gam sungah lah om lo hi.
  </para>
  <para style="p">
    <verse number="14" style="v"/>A thuk mahmah tuipi liante in, ‘Ko sungah om lo hi,’ ci uh a, tuipite in, ‘Ko kiangah om lo hi,’ ci uh hi.
  </para>
  <para style="p">
    <verse number="15" style="v"/>Pilna pen kham tawh a kilei zo hi lo a, a man zong ngun tawh a kiseh thei hi lo hi.
  </para>
  <para style="p">
    <verse number="16" style="v"/>Ofir kham tawh a kilei zo hi lo a, suangmanpha pen tawh zong a kilei zo hi tuan lo hi.
  </para>
  <para style="p">
    <verse number="17" style="v"/>Pilna a manphatna kham leh limlang tawh teh theih hi lo a, kham hoihpen kibawl nate tawh zong lei zawh hi lo hi.
  </para>
  <para style="p">
    <verse number="18" style="v"/>Pilna manphatna pen suangkhi leh limlangte tawh genteh theih hi lo a, pilna themkhat in kep sangin manpha zaw lai hi.
  </para>
  <para style="p">
    <verse number="19" style="v"/>Ethiopia gam-a piang Topaz suangmanphate tawh teh theih ding hi lo a, kham citak pente tawh zong kiteh thei tuan lo hi.
  </para>
  <para style="p">
    <verse number="20" style="v"/>“Tua ahih leh pilna koi lai pan hong piang ahi hiam? Thutheihna koi lai-ah om ahi hiam?
  </para>
  <para style="p">
    <verse number="21" style="v"/>Nuntakna nei sungpan a mu thei kuamah om lo a, a leeng thei vasate nangawn in mu thei lo hi.
  </para>
  <para style="p">
    <verse number="22" style="v"/>Sihna leh siatna nangawn in, a thu hem zak bek ung, ci uh hi.
  </para>
  <para style="p">
    <verse number="23" style="v"/>“Pasian bek in pilna lampi thei a, amah in pilna a omna mun thei hi.
  </para>
  <para style="p">
    <verse number="24" style="v"/>Bang hang hiam cih leh amah in leimong khempeuh dong mu a, vantung nuai-ah a om na khempeuh mu thei hi.
  </para>
  <para style="p">
    <verse number="25" style="v"/>Pasian in huih a gik nading zah bawlin, tuipi liat nading zah a seh laitak,
  </para>
  <para style="p">
    <verse number="26" style="v"/>guah a zuk nading mun thu pia-in, vangingte’ zuih ding lampi a bawlsak laitak nangawnin,
  </para>
  <para style="p">
    <verse number="27" style="v"/>amah in pilna mu-in a manphatna entel a, amah in hoih sa-in kipsak hi.
  </para>
  <para style="p">
    <verse number="28" style="v"/>Tua ciangin amah in mihingte tungah, ‘Topa zahtakna in pilna ahi hi, siatna pelhna in thu theihna ahi hi,’ ci hi,” a ci hi.
  </para>
  <chapter number="29" style="c"/>
  <para style="p">
    <verse number="1" style="v"/>Tua ciangin Job in a thu gen kik a,
  </para>
  <para style="p">
    <verse number="2" style="v"/>“Ka nuntakna nidanga bang hi kik hen la, Pasian in kei hong et hun lai bang hi kik leh ka ut hi.
  </para>
  <para style="p">
    <verse number="3" style="v"/>Tua hun lai-in Pasian in kei hong ompih tawntung a, khuamial sungah ka pai laitakin Pasian in khuavak hong pia hi.
  </para>
  <para style="p">
    <verse number="4" style="v"/>Tua hun in ka cih theih pen hun laitak hi a, Pasian in ka innkuan hong hut laitak ahi hi.
  </para>
  <para style="p">
    <verse number="5" style="v"/>Tua hun lai-in Vanglian Pasian in kei hong ompih a, ka kimkotah ka tate om uh hi.
  </para>
  <para style="p">
    <verse number="6" style="v"/>Ka bawngte leh ka keelte in nawi deih zahzah hong pia uh a, suang tam penna leilak nangawn-ah ka oliv kungte hoih mahmah hi.
  </para>
  <para style="p">
    <verse number="7" style="v"/>Khua sung upate a kikhop ciangin, amaute lakah kikhawm dingin ka pai ciangin,
  </para>
  <para style="p">
    <verse number="8" style="v"/>kei hong muh phetin khangnote in tutna hong awn uh a, kei hong zahtakna limin papite na ding uh hi.
  </para>
  <para style="p">
    <verse number="9" style="v"/>Khua sung uliante a kiho na khawl pah uh a, a khut uh tawh a kam uh na hum uh hi.
  </para>
  <para style="p">
    <verse number="10" style="v"/>Mi thupi pente nangawn na gamdai pah uh a, kuamah pau loin na om uh hi.
  </para>
  <para style="p">
    <verse number="11" style="v"/>Ka thugen a za mi peuhmah in a hoih lamin na za uh a, hong mu mi peuhmah in dik hong sa uh hi.
  </para>
  <para style="p">
    <verse number="12" style="v"/>Mizawng ka theih peuhmah ka huh a, cih nading thei lo tagahte ka huh hi.
  </para>
  <para style="p">
    <verse number="13" style="v"/>A lungkham a cimawhte in kei hong phat uh a, meigong numeite lungnuamin ka omsak hi.
  </para>
  <para style="p">
    <verse number="14" style="v"/>Thumanna puan bangin ka silh a, thuman in hong tuam hi. Thutang pen puanpi bangin ka silh a, thutang in hong tuam hi.
  </para>
  <para style="p">
    <verse number="15" style="v"/>Mittawte’ adingin mit ka hi a, khebaite’ adingin khe ka hi hi.
  </para>
  <para style="p">
    <verse number="16" style="v"/>Mizawngte’ adingin a pa uh ka hi a, lungkhamna a thuak ka theih loh mite ka pan’pih hi.
  </para>
  <para style="p">
    <verse number="17" style="v"/>Migilote’ gitlohna ka sugawp a, amau’ sukgawp mite ka honkhia hi.
  </para>
  <para style="p">
    <verse number="18" style="v"/>Ka kum sehnel zah-a tam dingin ka ngaihsun a, nuamtakin inn-ah a si dingin ka kilamen hi.
  </para>
  <para style="p">
    <verse number="19" style="v"/>A zung in tui a ngah tawntung singkung tawh ka kibang a, a hiangte daitui in a nomsak tawntung singkung tawh ka kibang hi.
  </para>
  <para style="p">
    <verse number="20" style="v"/>Mi khempeuh in kei hong phat tawntung uh a, ka tha a hat tawntung hi.
  </para>
  <para style="p">
    <verse number="21" style="v"/>“Mite in ka thugen ngai-in hong ngak uh a, ka thugente pau loin lim takin hong ngai uh hi.
  </para>
  <para style="p">
    <verse number="22" style="v"/>Thu ka gen khit ciangin a genthuah ding uh bangmah thei nawn lo uh a, ka thugennate hoih takin na sang pah uh hi.
  </para>
  <para style="p">
    <verse number="23" style="v"/>Lokhote in khuapi-guah deihin a ngak bangin, ka thugente hoih takin na sang uh hi.
  </para>
  <para style="p">
    <verse number="24" style="v"/>Amaute, itna tawh ka nuihsat ciangin lungnuam uh a, ka mai a tai ciangin a mai gumna uh a bei hi.
  </para>
  <para style="p">
    <verse number="25" style="v"/>Amaute ukin a vai ding uh ka hawmsak, a kumpipa in a galkapte a makaih bangin ka makai a, a lungkham uh ciangin amaute ka hehnem hi.
  </para>
  <chapter number="30" style="c"/>
  <para style="p">
    <verse number="1" style="v"/>“Ahi zongin tu in, a pate uh mah bangin a kimang ngei lo, tuute a cing dingin ka uite tawh a kuan khawm dinga zong ka deih loh, kei sanga khangno zawte in kei hong ciamnuih bawl ta uh hi.
  </para>
  <para style="p">
    <verse number="2" style="v"/>Amaute’ hatna bei khinta ahih manin, amau’ hatna kei adingin banga kimang nawn ding ahi hiam?
  </para>
  <para style="p">
    <verse number="3" style="v"/>Amaute zawng mahmahin gilkial uh ahih manin gamlak singzung keu peuh teep lel ding uh hi.
  </para>
  <para style="p">
    <verse number="4" style="v"/>Amaute in singkungnote botin ne uh a, limna alna a nei lo poding zung nangawn ne uh hi.
  </para>
  <para style="p">
    <verse number="5" style="v"/>Gutate otkhai-in a kidelh bangin, mite lak panin amaute kihawlkhia hi.
  </para>
  <para style="p">
    <verse number="6" style="v"/>Amaute hawkguam sung leh luihawm sung, leihawm leh keenhawm sung peuhah a teen’ uh kul hi.
  </para>
  <para style="p">
    <verse number="7" style="v"/>Amaute ganhing bangin gamlakah ham uh a, sawlkawm nuai-ah kilomin omkhawm uh hi.
  </para>
  <para style="p">
    <verse number="8" style="v"/>Bangmah-a kimang lo misia honte, mite omna gam sung panin kihawlkhia hi.
  </para>
  <para style="p">
    <verse number="9" style="v"/>“Tu-in amaute in kei simmawhin hong nuihsan uh a, amau’ ciamnuihna bek ka suak ta hi.
  </para>
  <para style="p">
    <verse number="10" style="v"/>Amaute in kei hong kih uh a, kei tawh tehna-in amaute hoih lua kisa uh a, amaute in ka maitang nangawn cil hong phih uh hi.
  </para>
  <para style="p">
    <verse number="11" style="v"/>Pasian in kei hong zawngkhalsak hong cimawhsak ahih manin amaute in a ut utin kei hong bawlsia uh hi.
  </para>
  <para style="p">
    <verse number="12" style="v"/>Hih mihonte in kei hong simgawpin, kei hong taikhia sak uh a, ka sih nadingin ka mai-ah na pang uh hi.
  </para>
  <para style="p">
    <verse number="13" style="v"/>Ka suahtak theih nading lampi khaktan uh a, keimah suksiat ding hanciam uh hi; amaute a kho ding kuamah om lo hi.
  </para>
  <para style="p">
    <verse number="14" style="v"/>Kei ka bukna leihawm-ah hong tuaksuk uh a, kei hong sucip suk uh hi.
  </para>
  <para style="p">
    <verse number="15" style="v"/>Launa tawh ka kidim a, ka thupina teng huih letkhiat bangin beimang a, ka cihtheihna teng meii bangin theng ta hi.
  </para>
  <para style="p">
    <verse number="16" style="v"/>“Tu-in a si ding ka hi ta a, ka gimna pan noptuam ngah nading om nawn lo hi.
  </para>
  <para style="p">
    <verse number="17" style="v"/>Zan thapai-in ka guh sung ka taang sung khempeuh na a, hong pet tawntung natna pen dai ngei lo hi.
  </para>
  <para style="p">
    <verse number="18" style="v"/>Pasian in ka puan ngawng pan hong manin, ka puan tawh hong heekcip hi.
  </para>
  <para style="p">
    <verse number="19" style="v"/>Buannawng sungah kei hong lawn a, nin bulom bang lel ka hi ta hi.
  </para>
  <para style="p">
    <verse number="20" style="v"/>Pasian aw, nang kong sam a, nong dawng ngei kei hi; nang tungah thu kong ngen a, nong don het kei hi.
  </para>
  <para style="p">
    <verse number="21" style="v"/>Kei tungah nong gilo mahmah a, nong hih theih zahin kei nong bawlsia hi.
  </para>
  <para style="p">
    <verse number="22" style="v"/>Kei huih lakah hong lawnin huih nong lensak a, huihpi in kei hong lawnsuk hong lawnto hi.
  </para>
  <para style="p">
    <verse number="23" style="v"/>Mi khempeuh adingin a kisehkholsa ahi, sihna-ah hong paipih na hihna ka thei hi.
  </para>
  <para style="p">
    <verse number="24" style="v"/>“Na hehpih ding a hong thuum cih loh buang, bangmah dang ahih thei nawn lo misiapa, bang hangin sugawp na hi hiam?
  </para>
  <para style="p">
    <verse number="25" style="v"/>A lungkham mite tawh kei kap khawmin, a cimawhte dahpih hilo ka hi hiam?
  </para>
  <para style="p">
    <verse number="26" style="v"/>Lungdamna leh khuavakna ka lamet lai takin, lungkhamna leh khuamialna hong tung zawsop hi.
  </para>
  <para style="p">
    <verse number="27" style="v"/>Lunggimna leh natna in kei hong sugawp a, gimna ka thuk ding cih loh bangmah dang om nawn lo hi.
  </para>
  <para style="p">
    <verse number="28" style="v"/>Lungkham sinkhamin ka om a, mihon lakah ding-in huhna ka ngen hi.
  </para>
  <para style="p">
    <verse number="29" style="v"/>Kei in gamkhing sunga om ngiate leh kalaoh vasate tawh a kipawl, a kikhawl ta ka hi hi.
  </para>
  <para style="p">
    <verse number="30" style="v"/>Ka vun vomin dulh khia a, ka pumtangin ka ci sa gawp hi.
  </para>
  <para style="p">
    <verse number="31" style="v"/>Nidangin lungdamna la kisa ka zakna mun-ah, thuumna leh kahna aw bek ka za ta hi.
  </para>
  <chapter number="31" style="c"/>
  <para style="p">
    <verse number="1" style="v"/>“Lunggulhna tawh nungak khatpeuh ka et ngei loh nading, lim takin kiciamna ka bawl khin hi.
  </para>
  <para style="p">
    <verse number="2" style="v"/>Vanglianpen Pasian in eite bang hong cih a, mihing gamtatna bangci thukkik ahi hiam?
  </para>
  <para style="p">
    <verse number="3" style="v"/>A man loin a gamtate tungah siatna leh gimna tungsak hi.
  </para>
  <para style="p">
    <verse number="4" style="v"/>Pasian in ka gamtatna khempeuh thei a, ka kalsuanna khempeuh hong mu hi.
  </para>
  <para style="p">
    <verse number="5" style="v"/>“A giloin ka gamtat ngei het lohna, kuamah ka khem ngei het lohna thute-ah ka kiciam ngam hi.
  </para>
  <para style="p">
    <verse number="6" style="v"/>Pasian in a man tawikhaina-ah hong tawikhai hen, ka pauban’ het lohna hong mu ding hi.
  </para>
  <para style="p">
    <verse number="7" style="v"/>Lampi man panin ka pial a, siatna lam ka zuih a, ka khut tungah mawhna a baan’ taak leh,
  </para>
  <para style="p">
    <verse number="8" style="v"/>Ka khawhsa ante midangte’ nek suak hen la, ka an khempeuh maimang ta hen.
  </para>
  <para style="p">
    <verse number="9" style="v"/>“Ka vengte’ zi zawlmit-in, a kong gei-ah ngakin ka buk taak leh,
  </para>
  <para style="p">
    <verse number="10" style="v"/>Ka it ka zi in midang’ an suksak hen la, midang’ ang-ah lum ta hen.
  </para>
  <para style="p">
    <verse number="11" style="v"/>(Tua bang mawhna in a siahuai hi a, sihna daan a thuak ding ahi hi.
  </para>
  <para style="p">
    <verse number="12" style="v"/>Ka neih khempeuh a kangtum mei husia tawh a kibang ahi hi.)
  </para>
  <para style="p">
    <verse number="13" style="v"/>“Ka nasemte khatpeuh peuh kei tungah a phun ciangin, a thu ngai-in lim takin ka bawl hi.
  </para>
  <para style="p">
    <verse number="14" style="v"/>Tua ci kei leng, Pasian’ mai bangci muh ngam ding ka hi hiam? Pasian in keima thu a khen dingin hong pai ciangin bang gen ding ka hi hiam?
  </para>
  <para style="p">
    <verse number="15" style="v"/>Kei hong piangsak Pasian mah in ka nasemte zong a piangsak ahi hi.
  </para>
  <para style="p">
    <verse number="16" style="v"/>“Mizawngte ka huhkhial ngei kei a, meigong numeite ka guaksuaksak ngei kei hi.
  </para>
  <para style="p">
    <verse number="17" style="v"/>Keimah in an ne ne-in, tagahte gilkialin ka koihkhong ngei kei hi.
  </para>
  <para style="p">
    <verse number="18" style="v"/>Ka khang tawnin tua bangte ka en tawntung hi.
  </para>
  <para style="p">
    <verse number="19" style="v"/>Mi a cimawh, puansilh ding a lei zo lo, a zawng lua ka muh ciangin,
  </para>
  <para style="p">
    <verse number="20" style="v"/>Ka tuuhon panin ka ngah tuumul puan kibawl ka pia hi. Amah in a lungsim neih khempeuh tawh kei hong phat hi.
  </para>
  <para style="p">
    <verse number="21" style="v"/>Zum thukhenna-ah zo na ning cih ngaihsutna tawh tagah khatpeuh ka kheem taak leh,
  </para>
  <para style="p">
    <verse number="22" style="v"/>ka khutte buisum hen la, ka liang bul panin kilong khia ta hen.
  </para>
  <para style="p">
    <verse number="23" style="v"/>Pasian’ daan piak ding kihta ka hih manin, tua bang peuhmah ka gamta ngei kei ding hi.
  </para>
  <para style="p">
    <verse number="24" style="v"/>“Leitung hauhna muan’ leh suan’in ka nei ngei kei a,
  </para>
  <para style="p">
    <verse number="25" style="v"/>ka hauhna zong ka kisaktheihpih ngei kei hi.
  </para>
  <para style="p">
    <verse number="26" style="v"/>A taang mahmah ni ahi a, a hoih mahmah kha ahi zongin, cik mahin ka bia ngei kei hi.
  </para>
  <para style="p">
    <verse number="27" style="v"/>Tua bang hih ding ngaihsutin zong ka nei ngei kei hi.
  </para>
  <para style="p">
    <verse number="28" style="v"/>Tua bang mawhna in sihna daan a thuak ding hi a, tua bang mawhna in Vanglian Pasian nialna ahi hi.
  </para>
  <para style="p">
    <verse number="29" style="v"/>Ka galte in gimna a thuak ciangin ka kipak ngei kei a, haksatna a tuah ciangun ka lungdam ngei kei hi.
  </para>
  <para style="p">
    <verse number="30" style="v"/>A sih nading uh deihna tawh cik mahin ka samsia ngei kei hi.
  </para>
  <para style="p">
    <verse number="31" style="v"/>Zin leh leeng lim takin ka do tawntungna thu, ka na hong sepsak mi khempeuh in thei uh hi.
  </para>
  <para style="p">
    <verse number="32" style="v"/>Ka inn-ah khualzinte ka tungsak a, kongzing lakah ka lumsak ngei kei hi.
  </para>
  <para style="p">
    <verse number="33" style="v"/>Midangte in a mawhna uh iim a, ahih hangin kei aa ka iim ngei kei hi.
  </para>
  <para style="p">
    <verse number="34" style="v"/>Midangte, hong kampau ding kihtakin ka nei ngei kei hi; amau’ simmawh ding kihtakna hangin pau loin ka om ngei kei a, ka bucip ngei kei hi.
  </para>
  <para style="p">
    <verse number="35" style="v"/>Ka thugente kuamah in na ngai lo ding ahi hiam? Ka gen khempeuh man hi, ci-in ka kiciam hi. Vanglian Pasian in hong dawng ta hen. Ka langte in kei hong mawhsakna thute ka tawi theih dingin lai sungah kigelh hi leh,
  </para>
  <para style="p">
    <verse number="36" style="v"/>tua mawhsaknate kisialhna tawh ka ngawng-ah ka ok ding a, mi khempeuh in a muh dingin ka sangsak ding hi.
  </para>
  <para style="p">
    <verse number="37" style="v"/>Ka gamtatna khempeuh Pasian kiangah ka gen ding a, ama muhna-ah lungnuamin kihihsakna tawh ka om ding hi.
  </para>
  <para style="p">
    <verse number="38" style="v"/>“Ka khawh leitang ka guk ahih a, a nei taktakpa tung pan ka suh ahih a,
  </para>
  <para style="p">
    <verse number="39" style="v"/>tua leitang-a piang ante ka nek a, tua lo a khote puksi-in ka omsak taak leh,
  </para>
  <para style="p">
    <verse number="40" style="v"/>tua lo-ah mangbuh leh mangbuhham tangin, kiak leh ling po ta hen,” a ci hi. Job’ thugente bei ta hi.
  </para>
  <chapter number="32" style="c"/>
  <para style="p">
    <verse number="1" style="v"/>Job amahmah dik kisa tawntung ahih manin hih mihing thumte in Job’ thugente dawn’ ding ngaihsun nawn lo uh hi.
  </para>
  <para style="p">
    <verse number="2" style="v"/>Tua ciangin Ram minam, Buz-te beh, Barakhel’ tapa Elihu a heh hong suak hi. Bang hang hiam cih leh Job amah kidiksakin Pasian mawhsak zawsop hi.
  </para>
  <para style="p">
    <verse number="3" style="v"/>Job’ lawm thumte tungah zong a heh suak hi. Bang hang hiam cih leh Job a dawn’na ding uh thei lo uh ahih manin Pasian a khial tawh hong kibang hi.
  </para>
  <para style="p">
    <verse number="4" style="v"/>Elihu in amaute lak panin a khangno pen ahih manin a dangte a pau kim khit mateng bangmah pau loin om hi.
  </para>
  <para style="p">
    <verse number="5" style="v"/>Ahi zongin hih mihing thumte in Job a dawn’ theih loh a muh ciangin a hehna thuak zo nawn lo hi.
  </para>
  <para style="p">
    <verse number="6" style="v"/>Tua ahih ciangin Buz-te beh Barekhel’ tapa Elihu in thu gen ding hong kipan a, “Kei a khangno hi-in, note a khangham na hih manun, ka ngaihsutna note lakah kong gen ngam kei hi.
  </para>
  <para style="p">
    <verse number="7" style="v"/>No a khanghamzawte in thu a gen ding kilawm hi, ci-in keimah in ka ngaihsun hi.
  </para>
  <para style="p">
    <verse number="8" style="v"/>Ahi zongin mihingte tunga hong tung pilna pen Vanglian Pasian’ Kha pan ahi hi.
  </para>
  <para style="p">
    <verse number="9" style="v"/>Khanghamna in mi pilsak lo a, thuman zong theisak tuan lo hi.
  </para>
  <para style="p">
    <verse number="10" style="v"/>Tua ahih ciangin tu-in ka thugen nong ngaih ding uh ka deih hi; keima ngaihsutna hong gensak dih un.
  </para>
  <para style="p">
    <verse number="11" style="v"/>“Na thugen lai takun lungduai takin kong ngaingai a, thugen ding na zon’zon’ lai takun kong ngak hithiat hi.
  </para>
  <para style="p">
    <verse number="12" style="v"/>Lim takin kong ngai a, na cihmawhna uh ka thei hi; Job’ thugente a man lohna na gentel thei kei uh hi.
  </para>
  <para style="p">
    <verse number="13" style="v"/>Bangci-in pilna nei-in kigen thei ding na hi uh hiam? Note in lel na hih manun Pasian in Job dawng ding hi.
  </para>
  <para style="p">
    <verse number="14" style="v"/>Job in note tungah thu hong gen a, kei tungah hong gen lo hi; ahi zongin note’ dawn’ bangin ka dawng ngei kei ding hi.
  </para>
  <para style="p">
    <verse number="15" style="v"/>“Job aw, hih mite in nang hong lel uh a, nang hong dawn’ nading thei lo uh hi.
  </para>
  <para style="p">
    <verse number="16" style="v"/>Amaute pau loin a om ciangun kei zong ngak lai ding ka hi hiam? Amaute in gen ding thei nawn loin ommawk uh hi.
  </para>
  <para style="p">
    <verse number="17" style="v"/>Tu-in kei zong kong dawng ding a, ka ngaihsutna kong pulak ding hi.
  </para>
  <para style="p">
    <verse number="18" style="v"/>Ka thugen ding ka ngak lah a, ka kam ka ki-iip zo kei hi.
  </para>
  <para style="p">
    <verse number="19" style="v"/>Thu gen theih nading hun nei lo hi leng, leenggahtui thak a kithun leenggahtui um bangin ka puakkham ding hi.
  </para>
  <para style="p">
    <verse number="20" style="v"/>Ka thuak zo nawn kei a, ka dawng ta hi.
  </para>
  <para style="p">
    <verse number="21" style="v"/>Hih ka thugenna-ah kuamah ka pawlpih kei ding a, kuamah ka phattuam kei ding hi.
  </para>
  <para style="p">
    <verse number="22" style="v"/>Kuamah ka mawk phat thei kei hi; tua ci mawk phat leng Pasian in kei hong sumang pak ding hi.
  </para>
  <chapter number="33" style="c"/>
  <para style="p">
    <verse number="1" style="v"/>“Job aw, tu-in ka thugen khempeuh lim takin ngai in.
  </para>
  <para style="p">
    <verse number="2" style="v"/>Ka lungsim sunga om thute, a hong gen ding ka hi hi.
  </para>
  <para style="p">
    <verse number="3" style="v"/>Ka gen khempeuh lungsim takpi tawh ka gen hi a, aman thu a gen ka hi hi.
  </para>
  <para style="p">
    <verse number="4" style="v"/>Bang hang hiam cih leh Pasian’ Kha in kei hong bawl a, Vanglianpa in kei tungah nuntakna hu hong pia hi.
  </para>
  <para style="p">
    <verse number="5" style="v"/>Nong dawn’ theih leh hong dawng in. Nong sel nading kiging in.
  </para>
  <para style="p">
    <verse number="6" style="v"/>Job aw, nang leh kei, Pasian’ muhna-ah a kibang i hi a, ei tegel in leivui pan-a piang tuak i hi hi.
  </para>
  <para style="p">
    <verse number="7" style="v"/>Tua ahih manin kei nong kihtak nading om lo a, nang kong zawhthawh nading om lo hi.
  </para>
  <para style="p">
    <verse number="8" style="v"/>Keima zakin thu na gen khin a, na genna kamgingte ka za khin hi.
  </para>
  <para style="p">
    <verse number="9" style="v"/>Nangmah in, ‘Kei ka mawh kei hi; khialhna bangmah ka gamta kei hi. Ka paubaang kei a, mawhna ka sukha kei hi.
  </para>
  <para style="p">
    <verse number="10" style="v"/>Pasian in kei hong suk theih nading thu zong a, gal bangin kei hong bawl hi.
  </para>
  <para style="p">
    <verse number="11" style="v"/>Amah in ka khe kol hong bulh a, ka gamtatna khempeuh hong encik hi,’ na cihna ka za hi.
  </para>
  <para style="p">
    <verse number="12" style="v"/>“Ahih hangin, Job aw, nangmah na khial hi. Pasian pen mihing sangin lianzaw hi.
  </para>
  <para style="p">
    <verse number="13" style="v"/>Mihingte’ phunna don ngei lo hi, ci-in bang hangin Pasian mawhsak na hi hiam?
  </para>
  <para style="p">
    <verse number="14" style="v"/>Pasian in a lam tuamtuamin thu hong gen napi-in, ama thugen kuamah in don lo hi.
  </para>
  <para style="p">
    <verse number="15" style="v"/>Zan-in mite a ihmut hun ciangin, mang leh mangmuhna sungah Pasian in thugen hi.
  </para>
  <para style="p">
    <verse number="16" style="v"/>Pasian in mite kiangah thu gen a, ama hilhkholhna hangin mite lau mahmah uh hi.
  </para>
  <para style="p">
    <verse number="17" style="v"/>Mite in khialhna a bawl nawn loh nading, mi kiphasakte a suah khak loh nading, a deihna-in Pasian in mite kiangah thu gen hi.
  </para>
  <para style="p">
    <verse number="18" style="v"/>Pasian in mihingte siatna thuaksak lo a, sih nading panin amaute honkhia hi.
  </para>
  <para style="p">
    <verse number="19" style="v"/>“Pasian in ci natsakna tawh mihing thuhilh a, a pum khempeuh natna tawh kidimsak hi.
  </para>
  <para style="p">
    <verse number="20" style="v"/>Cinapa in an ne zo lo a, an a lim pen nangawn a kihtha suak hi.
  </para>
  <para style="p">
    <verse number="21" style="v"/>A ci a sa khempeuh kiam a, a guh guak bekin om hi.
  </para>
  <para style="p">
    <verse number="22" style="v"/>Amah a bei nading a nai hi ta a, misite' gam a zuan ding ahi ta hi.
  </para>
  <para style="p">
    <verse number="23" style="v"/>Mihingte a tavuan uh a phawksak, Pasian’ vantungmi tul tampite lak panin vantungmi khat amah huh dingin hong pai kha ding hi.
  </para>
  <para style="p">
    <verse number="24" style="v"/>Vantungmi in amah a hehpihna hangin, ‘Amah suaktasak in! Misite' gamah amah pai sak kei in. Amah tatkhiat nading hih lai-ah om hi,’ a ci ding hi.
  </para>
  <para style="p">
    <verse number="25" style="v"/>Tua ciangin ama pumpi khangno suak kikin, a thahat pen hun laitak bang kik ding hi.
  </para>
  <para style="p">
    <verse number="26" style="v"/>Tua ciangin Pasian in ama thungetna pia ding a, amah in lungdamna tawh Pasian bia ding a, Pasian in ama adingin thu a hoih lamin heisak kik ding hi.
  </para>
  <para style="p">
    <verse number="27" style="v"/>Tua ciangin amah in mihonpite’ zakin, ‘Kei ka khial khin hi. A manin ka gamta kei a, ahi zongin Pasian in hong suaktasak hi.
  </para>
  <para style="p">
    <verse number="28" style="v"/>Misite’ gam ka tun’ nading panin amah in kei hong kem a, tu-in kei ka nungta lai hi,’ ci ding hi.
  </para>
  <para style="p">
    <verse number="29" style="v"/>“Pasian in hih thute khempeuh mihing tungah, hih kik zelzel a,
  </para>
  <para style="p">
    <verse number="30" style="v"/>sih nading panin honkhia kikin, nuntakna nuam pia kik hi.
  </para>
  <para style="p">
    <verse number="31" style="v"/>Job aw, tu-in ka thugen hong ngai in la, gamdai-in om in la, kei thu hong gensak in.
  </para>
  <para style="p">
    <verse number="32" style="v"/>Ahi zongin gen nop mahmah na neih leh hong gen in; bang hang hiam cih leh midik na hih ding kong deihsak hi.
  </para>
  <para style="p">
    <verse number="33" style="v"/>Ahi zongin gen nop na neih kei leh, keima thugen hong ngai in, mipil na hih theih nading thu kong hilh ding hi,” a ci hi.
  </para>
  <chapter number="34" style="c"/>
  <para style="p">
    <verse number="1" style="v"/>Tua ciangin Elihu in,
  </para>
  <para style="p">
    <verse number="2" style="v"/>“No mipilte aw, ka thugente ciamteh un, no thuthei mite aw, ka thugente ngai un.
  </para>
  <para style="p">
    <verse number="3" style="v"/>An na ciap uh ciangin a lim leh a lim lo na thei uh hi; thu kigen na zak uh ciangin pil kampau leh hai kampau na thei ding uh hi.
  </para>
  <para style="p">
    <verse number="4" style="v"/>Thuman bang hiam cih teng khia ni; thuhoih bang hiam cih mu khia ni.
  </para>
  <para style="p">
    <verse number="5" style="v"/>Job in lah, ‘Kei ka dik hi, Pasian in kei a thumanin hong seh nuam lo hi,
  </para>
  <para style="p">
    <verse number="6" style="v"/>kei thuman napi thuzuau genin hong seh hi, kei khial lo napi-in gimna thuakin ka cimawh hi,’ a ci hi.
  </para>
  <para style="p">
    <verse number="7" style="v"/>Hih Job tawh a kibang mi na mu ngei uh hiam? Amah in Pasian zahtakna lim nei thei lo hi.
  </para>
  <para style="p">
    <verse number="8" style="v"/>Amah in migilote tawh kikholh nuam sa a, mawhneite tawh vak kawikawi hi.
  </para>
  <para style="p">
    <verse number="9" style="v"/>Bang hang hiam cih leh amah in, ‘Pasian’ deihna i zuih hangin, bangmah phattuamna om lo hi,’ a ci hi.
  </para>
  <para style="p">
    <verse number="10" style="v"/>“Ahi zongin no thu ngaihsun theite in ka thugenna hong ngai un. Pasian in gitlohna gamta ngei ding a, Vanglianpa in a man lo sem ngei peuhmah ding ahi hiam?
  </para>
  <para style="p">
    <verse number="11" style="v"/>Pasian in mite a gamtatna tawh kizui-in thaman pia a, a thuak ding uh a kilawm bangin daantat hi.
  </para>
  <para style="p">
    <verse number="12" style="v"/>A taktakin ci lehang, Pasian a man loin gamta ngei lo a, thutang kimlai a khialin heisak lo hi.
  </para>
  <para style="p">
    <verse number="13" style="v"/>Pasian in a vangliatna mi khatpeuh tung pan ngah ahi hiam? Leitung khempeuh a uk dingin mi khatpeuh in a koih ahi hiam?
  </para>
  <para style="p">
    <verse number="14" style="v"/>Pasian in a ngaihsutna kheel hen la, nuntakna hu dok kik hi leh
  </para>
  <para style="p">
    <verse number="15" style="v"/>nuntakna nei khempeuh si pah ding a, mihingte, leivui suakkik ding hi.
  </para>
  <para style="p">
    <verse number="16" style="v"/>“Job aw, mipil-a kinei na hih leh ka thugennate hong ngai in.
  </para>
  <para style="p">
    <verse number="17" style="v"/>Vanglianpa in thutang deih lo dingin ngaihsun na hi hiam? Nang in a thuman Pasian mawhsak na hi hiam?
  </para>
  <para style="p">
    <verse number="18" style="v"/>Kumpite leh uliante bang mahin kimang loin a gitloh uh ciangin, amaute a mawhsak ngampa in Pasian ahi hi.
  </para>
  <para style="p">
    <verse number="19" style="v"/>Pasian pen mi khempeuh a piangsakpa hi a, amah in uliante panpih tuan lo a, mizawngte sangin mihaute thupi ngaihsut zaw tuan lo hi.
  </para>
  <para style="p">
    <verse number="20" style="v"/>Mihingte zan khat thu-in si pak thei hi. Pasian in mite sat pukin si sak thei a, nakpi-in hih kul loin mi thahatte zong that thei hi.
  </para>
  <para style="p">
    <verse number="21" style="v"/>“Pasian in mihingte gamtatna khempeuh hong encik a, i kalsuanna themno dongin hong mu khin hi.
  </para>
  <para style="p">
    <verse number="22" style="v"/>Gamtatsia mite a buk theih nadingun a seel zo ding, khuamial khuazing koi mah-ah om lo hi.
  </para>
  <para style="p">
    <verse number="23" style="v"/>Pasian mai-ah mihingte in thukhenna a thuak ni ding, a kisehkhol hun om tuan lo hi.
  </para>
  <para style="p">
    <verse number="24" style="v"/>Amah in thu kan kul loin mi vangliante sugawp a, amau’ tangin mi dangte koih hi.
  </para>
  <para style="p">
    <verse number="25" style="v"/>Amah in amaute’gamtatnate thei ahih manin, zan khat thu-in amaute lumletin susia gawp hi.
  </para>
  <para style="p">
    <verse number="26" style="v"/>Pasian in mi khempeuh’ muhna-ah mawhneite daan pia hi.
  </para>
  <para style="p">
    <verse number="27" style="v"/>Bang hang hiam cih leh amaute in a thu mang nawn lo uh a, a thupiaknate khempeuh don nawn lo uh hi.
  </para>
  <para style="p">
    <verse number="28" style="v"/>Amaute in mizawngte kapsak gawp uh a, mizawngte’ huhngetna awging Pasian in za hi.
  </para>
  <para style="p">
    <verse number="29" style="v"/>Pasian in bangmah hih het kei taleh zong, kuamah in Pasian mawhsak zo lo ding hi. Amah in hong maingat het kei leh zong, kuamah in bangmah cih zo tuan lo ding hi.
  </para>
  <para style="p">
    <verse number="30" style="v"/>Migilote hong uksak ta leh zong, tua panin suahtak nading kuamah in vaihawm zo lo ding hi.
  </para>
  <para style="p">
    <verse number="31" style="v"/>“Job aw, Pasian tungah na khialhnate pulakin, na khialh nawn loh nading thu ciam nai na hi hiam?
  </para>
  <para style="p">
    <verse number="32" style="v"/>Pasian in na khialhnate hong lah nading ngenin, na gamtat siat nawn loh nading ut nai na hi hiam?
  </para>
  <para style="p">
    <verse number="33" style="v"/>Nangmah in Pasian nial na hih manin, nangma utna bang hong hihsak ding ahi hiam? Hih thu in kei’ ngaihsut ding hi loin, nangma lungsim khentat ding ahi hi. Tu-in na ngaihsutna hong gen in.
  </para>
  <para style="p">
    <verse number="34" style="v"/>Thu ngaihsun theih peuhmahte in man hi, hong cihpih ding uh a, ka thugenna a za mipil peuhmahte in,
  </para>
  <para style="p">
    <verse number="35" style="v"/>“Thu thei lopi-in Job in thugen a, a gen peuhmah a khiatna nei mel om lo hi.
  </para>
  <para style="p">
    <verse number="36" style="v"/>Job’ thugente ngaihsun le uh cin, migilo banga kampau ahihna na thei ding uh hi.
  </para>
  <para style="p">
    <verse number="37" style="v"/>Amah in a khialhna khawl nuam lo a, eite khempeuh mai-ah Pasian simmawhin zahpih hi,’ ci ding uh hi,” a ci hi.
  </para>
  <chapter number="35" style="c"/>
  <para style="p">
    <verse number="1" style="v"/>Tua ciangin Elihu mah in,
  </para>
  <para style="p">
    <verse number="2" style="v"/>“Job aw, Pasian’ muhna-ah ka paubaang kei hi, na cih ding kilawm lo hi.
  </para>
  <para style="p">
    <verse number="3" style="v"/>Pasian kiangah, ka khialh hangin nang bang phamawh sa na hi hiam? Khialhna ka bawl loh manin bangmah phattuamna ka ngah kei hi, na cih ding kilawm lo hi.
  </para>
  <para style="p">
    <verse number="4" style="v"/>Nang leh na lawmte tungah, thu kong gen ding hi.
  </para>
  <para style="p">
    <verse number="5" style="v"/>Vantung en to dih in, Meiite bangzah takin sang ahi hiam?
  </para>
  <para style="p">
    <verse number="6" style="v"/>Mawhna na bawl manin, Pasian bangmah sukha lo hi. Tampi tak khial ta lecin amah sukha tuan ahi hiam?
  </para>
  <para style="p">
    <verse number="7" style="v"/>Na thumanna hangin Pasian in phattuamna ngah ahi hiam? Pasian in nang kiang panin bangmah deih lo hi.
  </para>
  <para style="p">
    <verse number="8" style="v"/>Na khialhna hangin na mipihte bek in thuak a, na gamtat hoihna hangin na mipihte bek in phattuamna ngah hi.
  </para>
  <para style="p">
    <verse number="9" style="v"/>“Mite in gimna a thuak uh ciang tau uh a, amaute a hon dingin midang khatpeuh sam uh hi.
  </para>
  <para style="p">
    <verse number="10" style="v"/>Lungziin’ pen hun lai takin thahatna a pia, amau a Piangsakpa Pasian’ lam nga lo uh hi.
  </para>
  <para style="p">
    <verse number="11" style="v"/>Eite mipil-in a hong bawl, ganhingte leh vasate sangin a pil zaw-in a hong bawl Pasian’ lam nga lo uh hi.
  </para>
  <para style="p">
    <verse number="12" style="v"/>Amaute migilo mi kihisakte ahih manin, huh ding a nget hangun Pasian in pia lo hi.
  </para>
  <para style="p">
    <verse number="13" style="v"/>Ngetnget, gengen a phattuamna bangmah om lo hi. Vanglian Pasian in na mu lo, na ngai lo hi.
  </para>
  <para style="p">
    <verse number="14" style="v"/>Job aw, nang in, Pasian ka mu thei kei a, ahi zongin ka thu ama khut sungah om a, lungduai takin ka ngak niloh hi, na ci hi.
  </para>
  <para style="p">
    <verse number="15" style="v"/>Pasian in kuamah daan pia lo a, khialhna zong thupi ngaihsut lo hi, ci- in na ngaihsun hi.
  </para>
  <para style="p">
    <verse number="16" style="v"/>Tua banga kam na paupau a mawknapi hi a, na gen mel zong a thei lo na hihna kilang hi,” a ci hi.
  </para>
  <chapter number="36" style="c"/>
  <para style="p">
    <verse number="1" style="v"/>Elihu in a thugen zom lai a,
  </para>
  <para style="p">
    <verse number="2" style="v"/>“Lungduai-in tawmkhat hong ngai lai in: Pasian’ tangin ka gen ding pawlkhat om lai hi.
  </para>
  <para style="p">
    <verse number="3" style="v"/>Kei hong Piangsakpa Pasian thuman hi, ci-in kong lah nadingin thu tampi kaikhawmin kong gen ding hi.
  </para>
  <para style="p">
    <verse number="4" style="v"/>Ka thugennate a khial om het lo a, na mai-ah thugenpa in mipil khat ahi hi.
  </para>
  <para style="p">
    <verse number="5" style="v"/>“Pasian thahat mahmah napi-in kuamah simmawh lo hi. Ama theih loh bangmah om lo hi.
  </para>
  <para style="p">
    <verse number="6" style="v"/>Amah in mimawhte daupaisak lo a, a zawng gimna thuakte tungah a manin gamta hi.
  </para>
  <para style="p">
    <verse number="7" style="v"/>Amah in thuman mite hu a, kumpi ukna za pia a, pahtawina ngahsak tawntung hi.
  </para>
  <para style="p">
    <verse number="8" style="v"/>Ahi zongin mite sikkol kibulh a, a gamtatnasate hangin gimna a thuak uh leh,
  </para>
  <para style="p">
    <verse number="9" style="v"/>Pasian in amau’ mawhna leh a kiphatsaknate uh a lakkhia ahi hi.
  </para>
  <para style="p">
    <verse number="10" style="v"/>A gamtat siatna panun a khawl nadingun amau’ bil-ah thu a gengen ahi hi.
  </para>
  <para style="p">
    <verse number="11" style="v"/>Amaute in Pasian' thu mangin ama na sem leh amaute nuam sa-in a khan’ uh sau hi.
  </para>
  <para style="p">
    <verse number="12" style="v"/>Ahi zongin ama thu mang kei le uh, namsau tawh si ding uh a, misite' gam zuan ding uh hi.
  </para>
  <para style="p">
    <verse number="13" style="v"/>“Migilote a heh-in ni tum uh a, gimna a thuak ciang nangawn-un ama huh ding ngen lo uh hi.
  </para>
  <para style="p">
    <verse number="14" style="v"/>Amaute khan’sih uh a, zumhuaipi-in bei uh hi.
  </para>
  <para style="p">
    <verse number="15" style="v"/>Ahi zongin Pasian in gimna tawh mite thuhilh a, mite in khua a phawk theih nadingin gimna zang hi.
  </para>
  <para style="p">
    <verse number="16" style="v"/>Pasian in lungkhamna panin nang hong pai khiatpihin, lungnuam takin nang hong om sak a, na sabuai tungah anlim nono kilui venvan hi.
  </para>
  <para style="p">
    <verse number="17" style="v"/>Ahi zongin tu-in na ngah dinga kilawm daan a thuak ta na hi hi.
  </para>
  <para style="p">
    <verse number="18" style="v"/>Sumgolh’ khemsa-in ta kei in la, leitung nate’ bawlin lam kipialsak kei in.
  </para>
  <para style="p">
    <verse number="19" style="v"/>Huh ding na nget hangin bangmah phattuamna om nawn lo a, na hauhna na liatna in hong huh thei nawn lo hi.
  </para>
  <para style="p">
    <verse number="20" style="v"/>Mihingte a beimang hun ding, zan khuamial hong tun’ ding lunggulh kei in.
  </para>
  <para style="p">
    <verse number="21" style="v"/>Siatna lamah na kihei khak loh nadingin kidawm in; na siat khak loh nadingin gimna hong kithuaksak ahi hi.
  </para>
  <para style="p">
    <verse number="22" style="v"/>Pasian’vang bangzah takin lian hiam cih phawk in; Pasian in sia khempeuh lakah a lianpen ahi hi.
  </para>
  <para style="p">
    <verse number="23" style="v"/>Kuamah in Pasian a gamtat nading sawl thei lo a, Pasian gamtat sia hi, ci-in zong kuamah in mawhsak zo lo hi.
  </para>
  <para style="p">
    <verse number="24" style="v"/>“Pasian a nasepna hangin mi khempeuh in a phat tawntung mah bangin, nang zong amah phat zaw in.
  </para>
  <para style="p">
    <verse number="25" style="v"/>Mi khempeuh in Pasian’ sepsate mu uh a, thei kim zo loin lamdangsa uh hi.
  </para>
  <para style="p">
    <verse number="26" style="v"/>Pasian’ liatna a kicingin i thei zo kei a, ama kum phazah zong i sim zo kei hi.
  </para>
  <para style="p">
    <verse number="27" style="v"/>Amah in tuipi panin tuite la to a, tua tuite guahtui-in a bawl hi.
  </para>
  <para style="p">
    <verse number="28" style="v"/>Amah in meii sung panin guah piangsak a, mihing khempeuh adingin guahzusak hi.
  </para>
  <para style="p">
    <verse number="29" style="v"/>Meiite a pai henhanna thu hita leh, van-ah van a gin’na thu hita leh kuamah in thei zo lo hi.
  </para>
  <para style="p">
    <verse number="30" style="v"/>Amah in van-ah khua phiasak a, ahi zongin tuipi thuk sung mialsak hi.
  </para>
  <para style="p">
    <verse number="31" style="v"/>Amah in hih bang lam tawh mihingte hong vak a, annek ding tampi hong pia hi.
  </para>
  <para style="p">
    <verse number="32" style="v"/>Amah in keek thu pia a, a kap nop pen a kha dingin sawl hi.
  </para>
  <para style="p">
    <verse number="33" style="v"/>Amah a heh ciangin huihpi sam a, vanging pen ama hong pai nading a kitheihna ahi hi.
  </para>
  <chapter number="37" style="c"/>
  <para style="p">
    <verse number="1" style="v"/>“Hih huihpi in ka dip hong kuasak a, ka dip van-a khai hong bangsak hi.
  </para>
  <para style="p">
    <verse number="2" style="v"/>Ama kam panin hong gingkhia hih vanging, Pasian’ pauna awging ngai un.
  </para>
  <para style="p">
    <verse number="3" style="v"/>Amah in van-ah khua phiasak a, leimong khat pan mongkhat dong taan’ hi.
  </para>
  <para style="p">
    <verse number="4" style="v"/>Tua ciangin a vanglian vanging ahi, ama awging hong kiza a, tua sung mahin khua phiaphia hi.
  </para>
  <para style="p">
    <verse number="5" style="v"/>Pasian’ sawlna tawh na lamdang pipi piang a, eite’ theih zawh loh thute hong piang hi.
  </para>
  <para style="p">
    <verse number="6" style="v"/>Amah in leitungah vuk a khia dingin sawl a, guah tampi tak a zu sak hi.
  </para>
  <para style="p">
    <verse number="7" style="v"/>Amah in mihingte’ nasep khawlsak a, amah a gamtaang ahihna lak hi.
  </para>
  <para style="p">
    <verse number="8" style="v"/>Gamsate in a lupna ngei delh uh a, a kua sungah bucip uh hi.
  </para>
  <para style="p">
    <verse number="9" style="v"/>Leitaw lam pan guahpi hong zu a, leilu lam pan huihpi hong nung hi.
  </para>
  <para style="p">
    <verse number="10" style="v"/>Pasian’ husan’na in tui khalsak a, tui lianpite khalin sik bangin sak sak hi.
  </para>
  <para style="p">
    <verse number="11" style="v"/>Amah in meiipi nomsak a, meiipi-in khua a phiasak hi.
  </para>
  <para style="p">
    <verse number="12" style="v"/>Pasian’ deihna zui-in kikhin kawikawi hi. Leitung mun khempeuhah pai- in, Pasian’ sawl teng sem uh hi.
  </para>
  <para style="p">
    <verse number="13" style="v"/>Pasian in mihingte daantah nading ahi a, a pahtakna a lah nading ahi zongin, leitungah tu-a bangin a piangsak hi.
  </para>
  <para style="p">
    <verse number="14" style="v"/>“Job aw, tawlkhat khawlin ngai in la, Pasian’ bawl na lamdangte ngaihsun in.
  </para>
  <para style="p">
    <verse number="15" style="v"/>Pasian in thu pia a, meii lak panin khua a phiatsakna na thei hiam?
  </para>
  <para style="p">
    <verse number="16" style="v"/>Bangmah in len lopi-in vantungah meii a om sak theihna, a lamdang hih ama siamna na thei hiam?
  </para>
  <para style="p">
    <verse number="17" style="v"/>Leitaw lam huihvot a nun’ lai takin, na puan sungah khua-ul kai-in na om hi.
  </para>
  <para style="p">
    <verse number="18" style="v"/>Limlang bangin a sak van peekpi, ama hih bangin zal zo na hi hiam?
  </para>
  <para style="p">
    <verse number="19" style="v"/>Pasian kiangah ka gen ding uh hong hilh in; a hawmpi-in ka om uh a, ka gen ding uh bangmah om lo hi.
  </para>
  <para style="p">
    <verse number="20" style="v"/>Pasian kiangah, thu hong gensak in, ka ci kei ding hi. Kei hong suksiat nadingin bang hangin kipia ding ka hi hiam?
  </para>
  <para style="p">
    <verse number="21" style="v"/>“Tawlkhatkhat khuavak kimu lo a, guahpi meiipi in a liah hi. Tua ciangin huih hong nungin a mut siang hi.
  </para>
  <para style="p">
    <verse number="22" style="v"/>Kham meel khuavak leilu lam pan hong taang a, Pasian’ minthan’na in zahtakna tawh hong kidimsak hi.
  </para>
  <para style="p">
    <verse number="23" style="v"/>Pasian’ vangliatna lian mahmah a, eite’ theih zawh hi lo hi. Amah thuman a, mite tungah thutangin na sem hi.
  </para>
  <para style="p">
    <verse number="24" style="v"/>Tua ahih manin mi khempeuh in amah a zahtakna, mipil a kisate amah in a don lohna, lamdang sak ding hilo hi,” a ci hi.
  </para>
  <chapter number="38" style="c"/>
  <para style="p">
    <verse number="1" style="v"/>Tua ciangin huihpi lak panin Topa in Job tungah thu gen a,
  </para>
  <para style="p">
    <verse number="2" style="v"/>“Kei’ pilna a nial dingin nang kua na hi hiam? Thu na theih loh lam a kilangsak na hi bek hi.
  </para>
  <para style="p">
    <verse number="3" style="v"/>Kipasal sakin dingto in la, kong thudot dingte hong dawng in.
  </para>
  <para style="p">
    <verse number="4" style="v"/>“Leitung ka bawl lai takin nang om na hi hiam? Thei kisa na hih leh tua thu hong gen in.
  </para>
  <para style="p">
    <verse number="5" style="v"/>Bang cia-in golsak ding cih kua in seh ahi hiam? Kua in a gol nading zah khau kai ahi hiam? Hihte khempeuh thei kisa na hi hiam?
  </para>
  <para style="p">
    <verse number="6" style="v"/>Leitung a pua khuampite, bang tungah kiphut ahi hiam? Kua in leitung bulpi phut ahi hiam?
  </para>
  <para style="p">
    <verse number="7" style="v"/>Tua ni-in zingsang aksite in la sakhawm uh a, Pasian’ tapate lungdamin kiko uh hi.
  </para>
  <para style="p">
    <verse number="8" style="v"/>“Leisung panin tuipi hong suah khiat lai takin, tua tuipi a khaktan ding kongpi kua in na khak ahi hiam?
  </para>
  <para style="p">
    <verse number="9" style="v"/>Meii tawh tuipi a tuamcippa, khuamial tawh a vialcippa in keimah ka hi hi.
  </para>
  <para style="p">
    <verse number="10" style="v"/>Tuipi gamgi ding ciamteh sakin, ama huang sung ding bek-ah ka omsak hi.
  </para>
  <para style="p">
    <verse number="11" style="v"/>Tuipi kiangah, ‘Hih ciang bek na pai ding a, a ban na kin nawn kei ding hi; na tuihualte, hih ciang bek pai ding hi,’ ka ci hi.
  </para>
  <para style="p">
    <verse number="12" style="v"/>Job aw, na nuntak sung tawntung, tu ni khuavak in, ci-in thu pia thei ngei na hi hiam?
  </para>
  <para style="p">
    <verse number="13" style="v"/>Zing khuavak in leitung a mong-in manin, a kawm-a bu migilote a sin’ khiat ding, thu pia thei ngei na hi hiam?
  </para>
  <para style="p">
    <verse number="14" style="v"/>Khuavak in mual leh guamte kilang khia sak a, puan a ton-a kikoih tawh a kibatna kilangsak hi.
  </para>
  <para style="p">
    <verse number="15" style="v"/>Migilote’ adingin sun khuavak taang lua a, siatna a gamtat nading uh a kham hi.
  </para>
  <para style="p">
    <verse number="16" style="v"/>“Tuipi sung tawng tuinak-ah pai ngei na hi hiam? Tuipi nuai leitam tungah lampai ngei na hi hiam?
  </para>
  <para style="p">
    <verse number="17" style="v"/>Misite gam khuamial kongkhakpi, mi khatpeuh in nang hong lak ngei ahi hiam?
  </para>
  <para style="p">
    <verse number="18" style="v"/>Leitung bang cia-in lian ding cih na thei hiam? Hih thute khempeuh thei na hih leh hong dawng in.
  </para>
  <para style="p">
    <verse number="19" style="v"/>“Khuavak hong kipat khiatna mun ahi a, khuamial hong paikhiatna mun ahi zongin, thei na hi hiam?
  </para>
  <para style="p">
    <verse number="20" style="v"/>Nangmah in amau’ omna mun ciang dong thei a, tua ciang dongah va kha kik thei na hi hiam?
  </para>
  <para style="p">
    <verse number="21" style="v"/>Na nuntakna sawt ta a, leitung a pian’ in nang suak khin na hih manin, tua thute khempeuh thei mah ni teh.
  </para>
  <para style="p">
    <verse number="22" style="v"/>“Vuk a kikoihna mun-ah va lut ngei a, gial a kikholna mun va mu ngei na hi hiam?
  </para>
  <para style="p">
    <verse number="23" style="v"/>Tuate, lungkham hun ciang ading, gal om hun ciang adingin ka koihcing ahi hi.
  </para>
  <para style="p">
    <verse number="24" style="v"/>Ni hong suah khiatna mun-ah ahi a, nisuahna huihpi hong kipat khiatna munah ahi zongin, nang va tung ngei na hi hiam?
  </para>
  <para style="p">
    <verse number="25" style="v"/>“Kua in guahzuk nading tuilam bawlsak a, kek’ lampi ding sialsak ahi hiam?
  </para>
  <para style="p">
    <verse number="26" style="v"/>Mihing a om lohna mun lei lakah, kua in guah zusak ahi hiam?
  </para>
  <para style="p">
    <verse number="27" style="v"/>Lopate a po theih nadingin, kua in lei keute tui buak ahi hiam?
  </para>
  <para style="p">
    <verse number="28" style="v"/>“Guah in pa nei ahi hiam? Daitui in pa nei ahi hiam?
  </para>
  <para style="p">
    <verse number="29" style="v"/>Kua sung panin tuikhal hong piang a, kua’ sung panin van-a vukte hong suak ahi hiam?
  </para>
  <para style="p">
    <verse number="30" style="v"/>Tua tuite suang bangin sak a, tuipi tui teng khalcip hi.
  </para>
  <para style="p">
    <verse number="31" style="v"/>“Van-a om Seguk henkop thei a, Zawlzawng, a kikhihna phel thei na hi hiam?
  </para>
  <para style="p">
    <verse number="32" style="v"/>Ama hun hunin aksite lam lak thei a, Khawlei uikai a pai nading lampi lak thei na hi hiam?
  </para>
  <para style="p">
    <verse number="33" style="v"/>Vompi leh anote, vantung-a om nate’ zuih ding ngeina bawl thei a, leitunga om nate’ zuih ding ngeina bawl thei na hi hiam?
  </para>
  <para style="p">
    <verse number="34" style="v"/>Van-a om meiite in guah hong zuksak theih nading, nangmah in sawl thei na hi hiam?
  </para>
  <para style="p">
    <verse number="35" style="v"/>Khua phia in, ci-in thu pia lecin, ‘Nong sawl bangin ta ning,’ hong ci ding ahi hiam?
  </para>
  <para style="p">
    <verse number="36" style="v"/>Nail gun a khan’ ding a thei gun vapite kua in hilh a, guahzuk a thei akluite kua in hilh ahi hiam?
  </para>
  <para style="p">
    <verse number="37-38" style="v"/>Leivuite khalcipin, leitang a sak ciangin, meiite thu pia-in vantung tuibeem a hong dingin, kua in pilna nei ahi hiam?
  </para>
  <para style="p">
    <verse number="39-40" style="v"/>“Humpinelkai leh a note leihawm sungah bu-in, a kua sung uh ah lumin ngakin a om lai takin, a an ding uh zon’ sak thei a, a note’ gilkialna vahsak thei na hi hiam?
  </para>
  <para style="p">
    <verse number="41" style="v"/>Va-akte gilkialin leeng kawikawi-in, a note in an duhin kei tungah hong nget ciangin, tua va-akte an a piapa in kua ahi hiam?
  </para>
  <chapter number="39" style="c"/>
  <para style="p">
    <verse number="1" style="v"/>“Sathakte a suah hun ding thei ngei na hi hiam? Sakhite a suah laitakin nau va dom ngei na hi hiam?
  </para>
  <para style="p">
    <verse number="2" style="v"/>Nangmah in tuate a ni ciamtehin, a suah hun ding uh thei na hi hiam?
  </para>
  <para style="p">
    <verse number="3" style="v"/>A no suak dingin, lei-ah a bawhsuk hun thei na hi hiam?
  </para>
  <para style="p">
    <verse number="4" style="v"/>A note gamlakah khangin, a nute kiangpan paikhia-in ciahkik nawn lo uh hi.
  </para>
  <para style="p">
    <verse number="5" style="v"/>“Kua in gam-late tungah suahtakna pia ahi hiam? Kua in khahin a ut utin vaksak ahi hiam?
  </para>
  <para style="p">
    <verse number="6" style="v"/>Amau’ om nadingin gamlak ka pia a, bangmah po zawh lohna zanglei- ah ka teengsak hi.
  </para>
  <para style="p">
    <verse number="7" style="v"/>Gamlumna mun khuapite tawh kigamla-ah om uh a, kuamah in zualsak zo lo, na semsak zo lo uh hi.
  </para>
  <para style="p">
    <verse number="8" style="v"/>Mualte tungah an zongin vak kawikawi uh a, nek theih ding singkung lopa a hing peuhpeuh zuan kawikawi uh hi.
  </para>
  <para style="p">
    <verse number="9" style="v"/>“Gam-bawngtal in nangma na hong sem ding ahi hiam? Na ganbuk-ah hong giak nuam ding ahi hiam?
  </para>
  <para style="p">
    <verse number="10" style="v"/>Nangmah in khauhual tawh khih zo ding a, na lo-ah na lokhawhna leng kaisak zo ding na hi hiam?
  </para>
  <para style="p">
    <verse number="11" style="v"/>Nasem dingin a hat mahmah hangin, nangma’ na hong sepsak dingin lamen ngam na hi hiam?
  </para>
  <para style="p">
    <verse number="12" style="v"/>Lo-a na an piangte hong kaihkhopsakin, na ancilna-ah an khawm dingin um na hi hiam?
  </para>
  <para style="p">
    <verse number="13" style="v"/>“Kalaoh vasate in a kha uh bangzah takin nawhzap thei hiam! Ahi zongin gun vapi bangin kalaoh vasa leng thei lo hi.
  </para>
  <para style="p">
    <verse number="14" style="v"/>Kalaoh vasa in lei lakah a tui nusia a, a tuite luumsak dingin leilak ap hi.
  </para>
  <para style="p">
    <verse number="15" style="v"/>Mi khatpeuh in a khe tawh a tuite a sikkhap khak ding, gamsa khatpeuh in a sikkhap khak ding, phawk khol lo hi.
  </para>
  <para style="p">
    <verse number="16" style="v"/>A tuite ama aa bangin ngaihsun khol lo a, ka gimna a mawkna suak kha in teh, ci-in lunghimawh lo hi.
  </para>
  <para style="p">
    <verse number="17" style="v"/>Amah a hai-a a bawlpa, ama tungah pilna a guan lopa in keimah ka hi hi.
  </para>
  <para style="p">
    <verse number="18" style="v"/>Ahi zongin amah a tai ciangin, sakol sangin hatzaw hi.
  </para>
  <para style="p">
    <verse number="19" style="v"/>“Job aw, sakolte a hatsakpa in nang na hi hiam? Sakol zangmul a posakpa in nang na hi hiam?
  </para>
  <para style="p">
    <verse number="20" style="v"/>Sakolte, kauphe bangin diangsak thei-in, mite’ kihtak dingin phitsak thei na hi hiam?
  </para>
  <para style="p">
    <verse number="21" style="v"/>Amaute in lawpna tawh a khe-un lei khuat uh a, gal sungah a tha neih khempeuh uh tawh diang uh hi.
  </para>
  <para style="p">
    <verse number="22" style="v"/>Amaute in launa meel thei lo uh a, namsau kihta-in nungkik lo uh hi.
  </para>
  <para style="p">
    <verse number="23" style="v"/>Amau’ tungah a tuang mite’ galhiam, luum leh teite tee zalzal hi.
  </para>
  <para style="p">
    <verse number="24" style="v"/>Lawp mahmahna tawh sakolte in mainawt uh a, peengkul a kitum ciangin omkhong thei lo uh hi.
  </para>
  <para style="p">
    <verse number="25" style="v"/>Peengkul a kitum ciangin ham uh a, gal nai a tun’ ma-un galgim za uh a, galkapmangte’ thupiakna awging za uh hi.
  </para>
  <para style="p">
    <verse number="26" style="v"/>“Simbung in a kha zalin leitaw lamah a len’ theih nading, nangma kiang panin hong sin ahi hiam?
  </para>
  <para style="p">
    <verse number="27" style="v"/>Muvanlai sang len’in mual tungah bu a tom nading, nang’ thupiakna hong ngak ahi hiam?
  </para>
  <para style="p">
    <verse number="28" style="v"/>Suang sangpi dawn-ah bu bawl uh a, suangheng kawmte phualpi-in nei uh hi.
  </para>
  <para style="p">
    <verse number="29" style="v"/>Tua lai mun panin khuadak kawikawi a, manin a nek theih ding an gal-et hi.
  </para>
  <para style="p">
    <verse number="30" style="v"/>Gan sihna kimkotah musanete kikhawm uh a, a note in sasi dawn uh hi,” a ci hi.
  </para>
  <chapter number="40" style="c"/>
  <para style="p">
    <verse number="1" style="v"/>Tua ciangin Topa in Job kiangah,
  </para>
  <para style="p">
    <verse number="2" style="v"/>“Job aw, nang in Vanglian Pasian na dem hi; tu-in khawl ding na hi hiam, tua ahih kei leh ama thugen dawng ding na hi hiam?” a ci hi.
  </para>
  <para style="p">
    <verse number="3" style="v"/>Tua ciangin Job in Topa dawng a,
  </para>
  <para style="p">
    <verse number="4" style="v"/>“Topa aw, ka haipau kha hi. Hong bangci dawn’ theih ding ka hi hiam? Bangmah ka pau nawn kei ding hi.
  </para>
  <para style="p">
    <verse number="5" style="v"/>Ka gen dinga kilawm zah val gen kha ka hih manin, tu-in ka pau nawn het kei ding hi,” a ci hi.
  </para>
  <para style="p">
    <verse number="6" style="v"/>Tua ciangin huihpi sung panin Topa in Job tungah thu gen kik a,
  </para>
  <para style="p">
    <verse number="7" style="v"/>“Kipasal sakin dingto in la, ka thudotnate hong dawng in.
  </para>
  <para style="p">
    <verse number="8" style="v"/>Kei a thutang loin hong seh a, nang thutang kisa-in kei hong mawhsak na hi hiam?
  </para>
  <para style="p">
    <verse number="9" style="v"/>Kei zahin nang hat na hi hiam? Kei’ awging zahin nang aa ging zo ding ahi hiam?
  </para>
  <para style="p">
    <verse number="10" style="v"/>Na ngap nak leh na minthan’ nading leh na kihihsak nadingin kipan in la, minthan’na leh minliatna nei in.
  </para>
  <para style="p">
    <verse number="11" style="v"/>A kiphasak mite en in la, na hehna tawh amaute niamkhiat gawp in.
  </para>
  <para style="p">
    <verse number="12" style="v"/>Mi kiphasakte enin niamkhiat in la, migilote amau omna mun mun-ah tuancil in.
  </para>
  <para style="p">
    <verse number="13" style="v"/>Lei sungah amaute phumcip in la, misite' gam sungah amaute khihcip in.
  </para>
  <para style="p">
    <verse number="14" style="v"/>Tua bang na hih zawh nak leh, keimah in nang a hong phat masa penpa, nang a gualzo na hihna hong phawk masa penpa ka hi ding hi.
  </para>
  <para style="p">
    <verse number="15" style="v"/>“Tui-sakol ganhing golpi ngaihsun dih in; amah leh nang a piangsakpa in keimah ka hi hi. Amah in bawngtal bangin lopa ne a,
  </para>
  <para style="p">
    <verse number="16" style="v"/>ahi zongin ama pum sungah bangzah thahatna om a, bangzahin a sazang khauh ahi hiam?
  </para>
  <para style="p">
    <verse number="17" style="v"/>Ama mei in taamtaak sing bangin khauhin tal po a, a khe-a a sazangte hat mahmah hi.
  </para>
  <para style="p">
    <verse number="18" style="v"/>Ama guhte sumngo bangin khauh a, a khete sikzawl bangin khauh hi.
  </para>
  <para style="p">
    <verse number="19" style="v"/>“Ganhing khempeuh lak pan a lamdang pen hi a, Amah a Piangsakpa bekin zo zo hi.
  </para>
  <para style="p">
    <verse number="20" style="v"/>Gamsate a omna mualtung panin, ama an ding lopa kipuak hi.
  </para>
  <para style="p">
    <verse number="21" style="v"/>Amah lingkungte nuai-ah lum a, nawng sunga pumpeng lakah bu hi.
  </para>
  <para style="p">
    <verse number="22" style="v"/>Lingkungte leh lui gei-a gialheek kungte in ama ading nilim piangsak uh hi.
  </para>
  <para style="p">
    <verse number="23" style="v"/>Amah in guntui khangte kihta lo a, tui in a maitang a nawk gawp hangin nuam takin om thei hi.
  </para>
  <para style="p">
    <verse number="24" style="v"/>Kua in ama mit tawsakin man zo ding ahi hiam? Kua in a nakpheh-ah khau vawh zo ding ahi hiam?
  </para>
  <chapter number="41" style="c"/>
  <para style="p">
    <verse number="1" style="v"/>“Nang in ngasa siahna sikkawi tawh Awle man zo ding a, khauhual khat tawh a lei hen zo ding na hi hiam?
  </para>
  <para style="p">
    <verse number="2" style="v"/>A nakpheh-ah khau vawh zo ding a, sikkawi tawh a khaguh sunlet zo ding na hi hiam?
  </para>
  <para style="p">
    <verse number="3" style="v"/>Amah in na khah ding hong thuum ding a, na hehpih ding hong ngen ding ahi hiam?
  </para>
  <para style="p">
    <verse number="4" style="v"/>Nangmah sila ahi tawntung dingin, nang tungah thu hong ciam ding ahi hiam?
  </para>
  <para style="p">
    <verse number="5" style="v"/>Na nasem numeite na mawlpih bangin mawlpih zo ding a, vasa khawi bangin bawl zong ding na hi hiam?
  </para>
  <para style="p">
    <verse number="6" style="v"/>Ngasa bengte in lei dingin hong deek ding a, sazuakte in zuak dingin a sa sem ding ahi hiam?
  </para>
  <para style="p">
    <verse number="7" style="v"/>Ngasa khawhna teipi tawh a vun khawhlet zo ding a, teipi lingnei tawh a lutang khawhlet zo ding na hi hiam?
  </para>
  <para style="p">
    <verse number="8" style="v"/>Khatvei sukhin lecin na hih kik nawn het kei ding a, tua na sutna thu na mangngilh nawn kei ding hi.
  </para>
  <para style="p">
    <verse number="9" style="v"/>Awle a mu mi peuhmah lau-in, lei-ah puk uh hi.
  </para>
  <para style="p">
    <verse number="10" style="v"/>A heh ciangin kihtakhuai mahmah a, a mai-ah kuamah om ngam lo hi.
  </para>
  <para style="p">
    <verse number="11" style="v"/>Leitunga om mihingte lakah, awle su-a a sihlawh lo kua om ahi hiam?
  </para>
  <para style="p">
    <verse number="12" style="v"/>“Keimah in Awle khete, a guh a taang, a thahatna gen loin ka om thei kei hi.
  </para>
  <para style="p">
    <verse number="13" style="v"/>Kua in a puan tungnung hawk khiatsak zo a, a sik puanpi sunlet zo ahi hiam?
  </para>
  <para style="p">
    <verse number="14" style="v"/>A kam sungah a kihtakhuai a hate om ahih manin, kua in phensak ngam ahi hiam?
  </para>
  <para style="p">
    <verse number="15" style="v"/>A nungzang suk-ah a lipte lum bangin kithuap suk cinten a, suang bangin sakin kimatcip bikbek ciat hi.
  </para>
  <para style="p">
    <verse number="16" style="v"/>Tua alipte khat leh khat kithuapcip bikbek ahih manin, a kikal-ah huih nangawn thawl zo lo hi.
  </para>
  <para style="p">
    <verse number="17" style="v"/>Tuate kinak mat lua ahih manin, bangmah in phelkhia zo lo hi.
  </para>
  <para style="p">
    <verse number="18" style="v"/>A hetthiai ciangin taang zaizai a, a mittangte nisuak tung bangin taang hi.
  </para>
  <para style="p">
    <verse number="19" style="v"/>Ama kam panin mei kuangkhia a, mei-ek leengkhia zaizai hi.
  </para>
  <para style="p">
    <verse number="20" style="v"/>A nak panin meikhu suak a, selkeu kikhul khu tawh kibang hi.
  </para>
  <para style="p">
    <verse number="21" style="v"/>A husan’ in mei tawhkuang a, a kam panin meikuang suakkhia hi.
  </para>
  <para style="p">
    <verse number="22" style="v"/>A ngawng thakhauh mahmah ahih manin, a gim thei lo thatang nei hi.
  </para>
  <para style="p">
    <verse number="23" style="v"/>A vun tung khempeuh a nipna mun mahmah om lo a, sikpeek bangin sak kim hi.
  </para>
  <para style="p">
    <verse number="24" style="v"/>A lungsim suangtum bangin kihtak nei lo a, angawina suang bangin sakin dolah nei lo hi.
  </para>
  <para style="p">
    <verse number="25" style="v"/>Amah hong kithawi ciangin mi thahat pente nangawn lau a, kihta in cih nading thei loin om uh hi.
  </para>
  <para style="p">
    <verse number="26" style="v"/>Namsau tawh a kisut hangin bun zo lo a, teipi leh thaltangte in zong bun zo lo hi.
  </para>
  <para style="p">
    <verse number="27" style="v"/>Ama adingin sikte, buhkung bangin nip a, sumngote zong singmuatsa bang lel hi.
  </para>
  <para style="p">
    <verse number="28" style="v"/>Amah khua a phawksak zo ding thaltang om lo a, suang tawh a kiden’ ciangin a tunga anvai them tu bang lel hi.
  </para>
  <para style="p">
    <verse number="29" style="v"/>Ama adingin molhtum pen buhkung bang hi lel a, mite in teipi tawh a khawh ciangin nuihsan lel hi.
  </para>
  <para style="p">
    <verse number="30" style="v"/>A khecinte, belpei kitam a hiamte tawh kibang a, lam a pai ciangin leilak kuikeek gawp hi.
  </para>
  <para style="p">
    <verse number="31" style="v"/>Amah in tuipi tokin beel sunga tuiso bangsak zo a, sathau sa sunga tui tu bangin tuipi phuansak zaizai zo hi.
  </para>
  <para style="p">
    <verse number="32" style="v"/>A painasa-ah tuihual om dandan a, tuipi phuansak pheuphau hi.
  </para>
  <para style="p">
    <verse number="33" style="v"/>Amah tehpih theih ding leitungah bangmah om lo a, bangmah kihtak a nei het lo ganhing ahi hi.
  </para>
  <para style="p">
    <verse number="34" style="v"/>Amah in ganhing kihisak pente nangawn nuai et a, gamsa khempeuhte’ kumpi ahi hi,” a ci hi.
  </para>
  <chapter number="42" style="c"/>
  <para style="p">
    <verse number="1" style="v"/>Tua ciangin Job in Topa dawng a,
  </para>
  <para style="p">
    <verse number="2" style="v"/>“Topa aw, vangliatna khempeuh na neihna, na hih nop khempeuh na hih theihna thu ka thei hi.
  </para>
  <para style="p">
    <verse number="3" style="v"/>Kei bangmah thei loin a om kim lai, bang hangin ka pilna hong dem ngam na hi hiam, nong ci hi. Keimah in ka tel zawh loh thu, kei’ theih dingin a lamdang lua thu a gengen ka hi hi.
  </para>
  <para style="p">
    <verse number="4" style="v"/>Thu na gen lai takin ka na ngaih nading, leh na thugente kong dawn’ ding, nong gen hi.
  </para>
  <para style="p">
    <verse number="5" style="v"/>Ni dangin mi’ gensawn bekin nang kong thei a, tu-in keima mit mahmah tawh nang kong mu ta hi.
  </para>
  <para style="p">
    <verse number="6" style="v"/>Tua ahih ciangin ka paunasate khempeuh hangin ka maizum a, tu-in vut leh vai khu-in nakpi takin ka kisik hi,” a ci hi.
  </para>
  <para style="p">
    <verse number="7" style="v"/>Topa in hih thute khempeuh Job tungah a gen khit ciangin, Teman khuami Elifaz kiangah, “Ka nasempa Job bangin, keima thu na gen ding uh a, kilawm bangin gen lo na hih manun, nang leh na lawm tegel tungah ka heh hi.
  </para>
  <para style="p">
    <verse number="8" style="v"/>Tu-in bawngtal sagih leh tuutal sagih la-in Job kiangah paipih un la, note’ adingin biakpiakna-in nei un. Job in note’ adingin thu hong ngetsak ding a, keimah in ama thungetna ka pia ding hi. Note’ haina zahin kong minsiasak kei ding hi. Note in Job’ gen bangin keima thu a manin na gen kei uh hi,” a ci hi.
  </para>
  <para style="p">
    <verse number="9" style="v"/>Tua ahih ciangin Topa’ sawl bangin Elifaz, Bildad, leh Zofar gamta uh a, Topa in Job’ thungetna a pia hi.
  </para>
  <para style="p">
    <verse number="10" style="v"/>Job in a lawm thumte’ ading thu a ngetsak khit ciangin, Topa in Job citheisak kik a, ni danga a neih ngei zah nihin neihsa lamsa guan hi.
  </para>
  <para style="p">
    <verse number="11" style="v"/>Tua ciangin Job’ sanggam pasalte, a sanggam numeite, leh a lawm ngeite a innah hong hawh uh a, a innah pawi bawlin lungdamin omkhawm uh hi. Topa in ama tungah a tun’sak gimnate hangin a khasiatpihnate uh genin hanthawn uh hi. Amaute in sum leh kham zungbuh khatciat tawh va pha uh hi.
  </para>
  <para style="p">
    <verse number="12" style="v"/>Tua tham loin Topa in Job’ nuntakna a masa lam sangin a nunung lamah thupha lim piakzaw hi. Job in tuu tulsawm leh tulli, kalaoh tulguk, bawngtal kap tulkhat, leh la a pi tulkhat nei hi.
  </para>
  <para style="p">
    <verse number="13" style="v"/>Amah in tapa sagih leh tanu thum nei kik a,
  </para>
  <para style="p">
    <verse number="14" style="v"/>a tanu upa pen Jemimah phuak a, a nihna Keziah phuak a, a tum pen Kerenhappuk phuak hi.
  </para>
  <para style="p">
    <verse number="15" style="v"/>Job’ tanute zahin a meelhoih leitungah numei dang khat zong om lo a, a pa un a sanggam pasalte uh tawh a kibangin gamh luah khawmsak hi.
  </para>
  <para style="p">
    <verse number="16" style="v"/>Hih hun khit ciangin Job kum za leh kum sawmli sung nungta lai a, a tute ciang bek hi loin a tusawnte dong a mu hi.
  </para>
  <para style="p">
    <verse number="17" style="v"/>Tua khit ciangin khan’ khinin teek sih ta hi.
  </para>
</usx>