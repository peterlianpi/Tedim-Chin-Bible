<?xml version="1.0" encoding="UTF-8"?>
<usx version="2.0">
  <book code="JHN" style="id">John</book>
  <para style="mt">John</para>
  <chapter number="1" style="c"/>
  <para style="p">
    <verse number="1" style="v"/>A kipatcil-in Thu a om hi. Thu in Pasian tawh a omkhawm hi. Thu in Pasian ahi hi.
  </para>
  <para style="p">
    <verse number="2" style="v"/>Amah in a kipatcil-in Pasian tawh a omkhawm hi.
  </para>
  <para style="p">
    <verse number="3" style="v"/>Thu tawh na khempeuh a kipiangsak hi. A kipiangsak khempeuh lakah, Thu loin a kipiangsak khat beek a om kei hi.
  </para>
  <para style="p">
    <verse number="4" style="v"/>Ama sungah nuntakna a om hi. Tua nuntakna in leitung mite ading khuavak ahi hi.
  </para>
  <para style="p">
    <verse number="5" style="v"/>Tua khuavak in khuamial lakah taang a, khuamial in amah a zo zo kei hi.
  </para>
  <para style="p">
    <verse number="6" style="v"/>Johan kici mi khat Pasian in hong sawl hi.
  </para>
  <para style="p">
    <verse number="7" style="v"/>Mi khempeuh in ama hangin thu um dingin teci pang a, khuavakna thu teci pang dingin a hong pai hi.
  </para>
  <para style="p">
    <verse number="8" style="v"/>Amah in khuavak ahi kei hi. Khuavakna thu teci pang dingin hong pai bek ahi hi.
  </para>
  <para style="p">
    <verse number="9" style="v"/>Khuavak taktak a om hi. Tua khuavakna in leitung a, piang mi khempeuh a vaksak hi.
  </para>
  <para style="p">
    <verse number="10" style="v"/>Amah in leitungah a om zo hi. Amah tawh leitung kipiangsak hi. Leitung in amah a thei kei hi.
  </para>
  <para style="p">
    <verse number="11" style="v"/>Amah in ama mite kiangah hong pai-in, ama mite in amah a sang kei uh hi.
  </para>
  <para style="p">
    <verse number="12" style="v"/>Ahih hangin amah sang a, ama min a umte khempeuh in Pasian’ tate suah theih na’ng thu a pia hi.
  </para>
  <para style="p">
    <verse number="13" style="v"/>Tua tate in si leh sa tawh suak ahi kei uh hi; mihing’ deihna bangin a suak kei uh hi, Pasian’ deihna bangin a suak uh hi.
  </para>
  <para style="p">
    <verse number="14" style="v"/>Thu in mi bangin hong suak a, hehpihna leh thuman thutak tawh kidimin eite lakah a om hi. Pa in a Ta khat bek a piaksa minthan’na bangin ama minthan’na ka mu uh hi.
  </para>
  <para style="p">
    <verse number="15" style="v"/>Johan in ama ading teci pangin a kikona in, “Ka nungah hong paipa in kei om ma-in om ahih ciangin, kei sangin a lianzaw hi, kong cihna in hih pa ahi hi,” ci-in a kiko hi.
  </para>
  <para style="p">
    <verse number="16" style="v"/>Ama kicin’na pan i ngah hehpihna in khat banah khat i ngah sawnsawn hi.
  </para>
  <para style="p">
    <verse number="17" style="v"/>Bang hang hiam i cih leh, Thukhamna Moses khut tungah kipia hi; ahih hangin hehpihna leh thuman thutak in Zeisu Khazih khut tungah a hong piang hi.
  </para>
  <para style="p">
    <verse number="18" style="v"/>Pasian kuamah in a mu ngei kei hi. Pa’ ang sungah a om Tapa khat bek in Pasian hong kilangsak hi.
  </para>
  <para style="p">
    <verse number="19" style="v"/>Judah mite in, “Nang kua na hi hiam?” ci-in Johan dong dingin siampite leh Levite Jerusalem khua panin a paisak uh hi.
  </para>
  <para style="p">
    <verse number="20" style="v"/>Johan in tua a teci pan’na im loin, “Kei in Khazih ka hi kei hi,” ci-in tel takin a gen hi.
  </para>
  <para style="p">
    <verse number="21" style="v"/>Tuate in zong, “Tua ahih leh, nang kua na hi hiam? Elijah na hi hiam?” ci-in a dot uh ciangin amah in, “Elijah ka hi kei hi,” a ci hi. “Pasian’ kamsangpa na hi hiam?” a cih uh ciangin, “Ka hi kei hi.” ci-in a dawngkik hi.
  </para>
  <para style="p">
    <verse number="22" style="v"/>Tua ciangin amau in, “Nang kua na hi hiam? Ko hong sawlte kiangah ka genkik theih nadingun, nangmah mah bang kici na hi hiam?” ci-in a dongkik uh hi.
  </para>
  <para style="p">
    <verse number="23" style="v"/>Johan in, “Kamsangpa Isaiah in a gen bangin, ‘Topa paina lam na tangsak in,’ ci-in gampa lakah a kiko aw ka hi hi,” a ci hi.
  </para>
  <para style="p">
    <verse number="24" style="v"/>Tua mite in Farisaite’ paisak ahi uh hi.
  </para>
  <para style="p">
    <verse number="25" style="v"/>Amaute in, “Khazih hi lo, Elijah hi lo, kamsangpa hi lo na hih leh, bang dingin na baptaiz hiam?” ci-in a dongkik uh hi.
  </para>
  <para style="p">
    <verse number="26" style="v"/>Johan in zong, “Keimah in tui sungah ka baptaiz hi. Nomau lakah ding-in a om na theih loh uh ka nungah hong pai mi khat a om hi.
  </para>
  <para style="p">
    <verse number="27" style="v"/>Ama khedap khau phel ding nangawnin ka kilawm kei hi,” a ci kik hi.
  </para>
  <para style="p">
    <verse number="28" style="v"/>Johan baptaizna mun Jordan gun galkhat Bethani khua-ah hih thu khempeuh a piang hi.
  </para>
  <para style="p">
    <verse number="29" style="v"/>Zingsang ciangin Zeisu hong pai Johan in a muh ciangin, “En un, leitung’ mawhna a puakhia Pasian’ Tuuno!
  </para>
  <para style="p">
    <verse number="30" style="v"/>Kei ka om ma-in om ahih ciangin kei sangin a lianzaw ka nungah hong pai hi kong cihpa in hihpa ahi hi.
  </para>
  <para style="p">
    <verse number="31" style="v"/>Kei in tua pa ka thei hi. Ahih hangin amah in Israel mite kiangah a kilat nadingin, keimah in tui sungah baptaiz-in hong pai ka hi hi,” ci-in a gen hi.
  </para>
  <para style="p">
    <verse number="32" style="v"/>Tua lo adang Johan teci pan’na in, “Kha Siangtho vantung pan vakhu bangin hong kumsuka, tua pa tungah a tuang ka mu hi.
  </para>
  <para style="p">
    <verse number="33" style="v"/>Tua pa ka thei kei hi. Ahih hangin tui sungah baptaiz dingin kei hong sawlpa in, ‘Mi khat tungah Kha Siangtho hong kumsuka, a tuang na muh leh, tuapa in Kha Siangtho sungah baptaizpa ahi hi,’ ci-in thu hong pia hi.
  </para>
  <para style="p">
    <verse number="34" style="v"/>Keimah in ka mu zo a, hih pa in Pasian’ Tapa hi ci-in teci ka pang zo hi,” ci-in Johan in a gen hi.
  </para>
  <para style="p">
    <verse number="35-36" style="v"/>A zing ciangin Johan in a nungzuite nih tawh a din’khop lai takin Zeisu lampi-ah a pai mu a, “Pasian’ Tuuno, en un!” a ci hi.
  </para>
  <para style="p">
    <verse number="37" style="v"/>A nungzui nihte in ama thu a zak uh ciangin, Zeisu’ nung a zui uh hi.
  </para>
  <para style="p">
    <verse number="38" style="v"/>Zeisu kihei a, amaute in a nung a zui uh a muh ciangin, “Bang zong na hi uh hiam?” ci-in a dong hi. Amaute in, “Rabbi aw, koi lai-ah om na hi hiam?” ci-in a dawng uh hi. Rabbi a khiatna in ‘Sia’ cihnopna ahi hi.
  </para>
  <para style="p">
    <verse number="39" style="v"/>Zeisu in, “Hong pai le-uh teh na mu ding uh hi,” a ci hi. Tua ahih ciangin amaute pai-in ama omna a mu uh hi. Tua laitak in nitak nai li hi a, ama kiangah a tamkhawm uh hi.
  </para>
  <para style="p">
    <verse number="40" style="v"/>Johan’ thu za a Zeisu’nung a zui nihte khat in Simon Piter’ nau Andru ahi hi.
  </para>
  <para style="p">
    <verse number="41" style="v"/>Amah in a u Simon zong masa a, “Messiah ka mu zo uh hi,” ci-in Zeisu kiangah a paipih hi. Messiah a khiatna in ‘Khazih’ cihnopna ahi hi.
  </para>
  <para style="p">
    <verse number="42" style="v"/>Zeisu in tua pa en a, “Nang in Johan’ tapa Simon na hi hi. Kefas hong kici ding hi,” a ci hi. Kefas in Piter cihnopna hi.
  </para>
  <para style="p">
    <verse number="43" style="v"/>Zing ciangin Zeisu in Galile gamah pai ning ci a, Filip a muh ciangin, “Ka nung hong zui in,” a ci hi.
  </para>
  <para style="p">
    <verse number="44" style="v"/>Filip in Andru leh Piter-te’ teen’na khua Bethsaida khuami ahi hi.
  </para>
  <para style="p">
    <verse number="45" style="v"/>Filip in Nathanael zong a, “Moses in Pasian’ Thukhamna Lai Siangtho sung leh kamsangte in lai sungah a gelhkholhsa Nazareth mi Josef’ tapa Zeisu ka mu zo uh hi,” a ci hi.
  </para>
  <para style="p">
    <verse number="46" style="v"/>Nathanael in, “Nazareth khua sung pan na hoih khat hong piang thei ding hiam?” ci-in a dot leh, Filip in, “Hong pai in la, hong en in,” a ci hi.
  </para>
  <para style="p">
    <verse number="47" style="v"/>Nathanael hong pai Zeisu in a muh ciangin, “En un, ama sungah kheemna om lo Israel mi taktak ahi hi,” ci-in tua pa’ thu a gen hi.
  </para>
  <para style="p">
    <verse number="48" style="v"/>Nathanael in, “Topa aw, bangci hong theih na hi hiam?” ci-in a dot ciangin Zeisu in, “Filip in nang hong sap ma-in Theikung nuai-ah na om lai takin ke’n kong mu hi,” ci-in a gen kik hi.
  </para>
  <para style="p">
    <verse number="49" style="v"/>Nathanael in, “Rabbi aw, nangmah in Pasian’ Tapa na hi hi. Israel mite’ kumpipa lah na hi hi,” a ci hi.
  </para>
  <para style="p">
    <verse number="50" style="v"/>Zeisu in, “Theikung nuai-ah nang kong mu hi ka cih manin hong um na hi hiam? Tua sang a lianzaw nate na mu ding hi.
  </para>
  <para style="p">
    <verse number="51" style="v"/>Ke’n aman takpi kong cih-inah, van kihongin Pasian’ vantungmite in Mihing Tapa tungah kahsuk kahto a, om na mu ding hi,” a ci hi.
  </para>
  <chapter number="2" style="c"/>
  <para style="p">
    <verse number="1" style="v"/>Ni nih khit ciangin, Galile gam Kana khua-ah mo la lawmvakna om a, Zeisu’ nu zong tua lai-ah a om hi.
  </para>
  <para style="p">
    <verse number="2" style="v"/>Zeisu leh a nungzuite zong lawmvakna-ah a sam uh hi.
  </para>
  <para style="p">
    <verse number="3" style="v"/>Leenggahtui a bei ciangin Zeisu’ nu in Zeisu kiangah, “Leenggahtui a nei kei uh hi,” ci-in a ko hi.
  </para>
  <para style="p">
    <verse number="4" style="v"/>Zeisu in, “Numei aw, kei tawh bang kikum i hi hiam? Ka hun a tung nai kei hi,” a ci hi.
  </para>
  <para style="p">
    <verse number="5" style="v"/>A nu in nasemte kiangah, “Ama hong sawl khempeuh na hih un,” ci-in a gen hi.
  </para>
  <para style="p">
    <verse number="6" style="v"/>Judah mite ngeina bangin, siangtho biakna adingin tua munah seeng nih seeng thum bang a ta thei leibeel guk a kikoih hi.
  </para>
  <para style="p">
    <verse number="7" style="v"/>Zeisu in, “Hih tui beelte tui na dimsak un,” ci-in nasemte a sawl hi.
  </para>
  <para style="p">
    <verse number="8" style="v"/>Tuate in let dektakin a dimsak uh hi. “Tu-in suak un la, lawmvakna pawi ukpa kiangah paipih un,” a cih ciangin a paipih uh hi.
  </para>
  <para style="p">
    <verse number="9" style="v"/>Pawi ukpa in tui a ciap ciangin, leenggahtui suak a, tui tawi nasemte in tua leenggahtui ngahna a theih uh hangin pawi ukpa in a thei kei hi.
  </para>
  <para style="p">
    <verse number="10" style="v"/>Zipipa sam a, “Mi khempeuh in leenggahtui hoihte hawm masa-in, mite in a kham khit uh ciangin a hoih lote a hawm uh hi. Nang in a hoih leenggahtui tudongin na koihcing hi,” a ci hi.
  </para>
  <para style="p">
    <verse number="11" style="v"/>Zeisu in a masapen hih nalamdang Galile gam Kana khua-ah bawl a, ama minthan’na kilangsakin a nungzuite in zong amah a um uh hi.
  </para>
  <para style="p">
    <verse number="12" style="v"/>Tua nung ciangin a nu akipan a naute leh a nungzuite tawh Zeisu in Kapernaum khua-ah a pai uh hi. Tua khua-ah sawt lo khat a tam uh hi.
  </para>
  <para style="p">
    <verse number="13" style="v"/>Judah mite’ Paisan pawikham hun ahih ciangin, Jerusalem khua-ah Zeisu a paito hi.
  </para>
  <para style="p">
    <verse number="14" style="v"/>Biakna innpi sungah bawngte, tuute, vakhute a zuakte leh sumkheekte tu-a om uh a muh ciangin;
  </para>
  <para style="p">
    <verse number="15" style="v"/>a sat nading khautep a bawl khit ciangin tuate khempeuh, tuu leh bawngte biakna inn sung pan hawlkhia a, sumkheekte’ dangkate bua-in amaute sabuaite a sawnpai hi.
  </para>
  <para style="p">
    <verse number="16" style="v"/>Vakhu zuakte kiangah zong, “Hih nate na paimangpih un. Ka Pa’ inn sumzuakna inn na suaksak kei un,” a ci hi.
  </para>
  <para style="p">
    <verse number="17" style="v"/>Tua lai takin a nungzuite in, “Nangma inn ka deih luatna in kei hong netum ding hi,” ci-a a kigelh a phawk uh hi.
  </para>
  <para style="p">
    <verse number="18" style="v"/>Tua ahih ciangin Judah mite in, “Nang in hih bang na hihna tawh bang nalamdang hong lak na hi hiam?” a ci uh hi.
  </para>
  <para style="p">
    <verse number="19" style="v"/>Zeisu in zong, “Hih biakna innpi na phel gawp uh leh, ni thum sungin ka lamkik ding hi,” a ci hi.
  </para>
  <para style="p">
    <verse number="20" style="v"/>Judah mite in, “Hih biakna innpi kum sawmli leh kum guk tawntung kilam hi. Ni thum bek lam ding na hi hiam?” a ci uh hi.
  </para>
  <para style="p">
    <verse number="21" style="v"/>Ahih hangin tua bang a genna in ama pumpi biakna inn a cihnopna-in a gen ahi hi.
  </para>
  <para style="p">
    <verse number="22" style="v"/>Tua ahih ciangin, sihna pan a thawhkik ciangin hih thute a nungzuite in phawkkik uh a, Lai Siangtho leh Zeisu thu a um uh hi.
  </para>
  <para style="p">
    <verse number="23" style="v"/>Paisan pawi sung Jerusalem khua-ah a om lai takin, Zeisu in nalamdang a lahte mi tampi in a muh uh ciangin Zeisu a um uh hi.
  </para>
  <para style="p">
    <verse number="24" style="v"/>Ahih hangin Zeisu in amaute’ thu mang lo hi.
  </para>
  <para style="p">
    <verse number="25" style="v"/>Bang hang hiam i cih leh, amah in mi khempeuh thei a; mite sungah a omte khempeuh zong thei ahih ciangin, mi khat in midang khat thu ama kiangah a gensak ding a kul kei hi.
  </para>
  <chapter number="3" style="c"/>
  <para style="p">
    <verse number="1" style="v"/>Judah upa ahi Nikodemas kici, Farisaite lakah mi khat a om hi.
  </para>
  <para style="p">
    <verse number="2" style="v"/>Tua pa zan lai takin Zeisu kiangah pai a, “Rabbi aw, nangmah in Pasian kiang pan hong pai thuhilhpa na hi cih kote in ka thei uh hi. Bang hang hiam na cih leh, na bawl nalamdangte Pasian in nangmah tawh a omkhawm kei leh, kuamah in a bawl thei kei ding hi,” a ci hi.
  </para>
  <para style="p">
    <verse number="3" style="v"/>Zeisu in, “Ke’n aman takpi kong cih-inah, mi khatpeuh mah in khatvei a suahkik kei leh, Pasian’ Gam a mu thei kei ding hi,” a ci hi.
  </para>
  <para style="p">
    <verse number="4" style="v"/>Nikodemas in, “Mi khat a teek zawh ciangin bangci suakkik thei ding ahi hiam? A nu gil sungah tum kikin suakkik thei ding ahi hiam?” a ci hi.
  </para>
  <para style="p">
    <verse number="5" style="v"/>Zeisu in, “Ke’n aman takpi kong cih-inah, mi khatpeuh in tui leh Kha Siangtho tawh a suakkik kei leh, Pasian’ Gam sungah a tum thei kei ding hi.
  </para>
  <para style="p">
    <verse number="6" style="v"/>Ci-le-sa ah a piang mi in ci-le-sa ahi hi. Kha Siangtho ah a piang mi in kha ahi hi.
  </para>
  <para style="p">
    <verse number="7" style="v"/>Khatvei na suakkik ding hi ka cihna lamdang sa kei in.
  </para>
  <para style="p">
    <verse number="8" style="v"/>Huih in ama ut bangin a nung hi. Tua huih ging na zak hangin koi pan hong pai a, koilam pai ding cih na thei kei hi. Kha Siangtho tawh a suakte khempeuh in tua bang ahi uh hi,” a ci hi.
  </para>
  <para style="p">
    <verse number="9" style="v"/>Nikodemas in, “Hih thute bangci piang zo ding ahi hiam?” ci-in a dot ciangin;
  </para>
  <para style="p">
    <verse number="10" style="v"/>Zeisu in, “Nang in Israelte’ siapa na hi napi-in, hih thute thei lo na hi hiam?
  </para>
  <para style="p">
    <verse number="11" style="v"/>Ke’n aman takpi kong cih-inah, kote in ka theih uh thu ka gen uh hi. Ka muhte uh teci ka pang uh hi. Ahih hangin kote’ teci pan’na na mang kei uh hi.
  </para>
  <para style="p">
    <verse number="12" style="v"/>Leitung thu kong gen ciangin na up kei leh, vantung thu kong gen hangin bangci up ding na hi hiam?
  </para>
  <para style="p">
    <verse number="13" style="v"/>Vantungah om a, vantung pan hong kumsuk Mihing Tapa khat longal kuamah vantungah a kahto ngei kei hi.”
  </para>
  <para style="p">
    <verse number="14" style="v"/>“Moses in gamlakah gul a khai bangin Mihing Tapa a kikhai ding hi.
  </para>
  <para style="p">
    <verse number="15" style="v"/>Bang hang hiam na cih leh, amah a um mi khempeuh in nuntak tawntungna a ngah nading uh ahi hi.”
  </para>
  <para style="p">
    <verse number="16" style="v"/>“Pasian in a Tapa a um mi khempeuhte in kisia lo a, nuntak tawntungna a ngah nadingin a Tapa khat bek a piak dongin leitung mite a it hi.
  </para>
  <para style="p">
    <verse number="17" style="v"/>Bang hang hiam i cih leh, leitung mite’ thukhen dingin Pasian in a Tapa leitungah hong paisak kei hi. Leitung mite in amah hangin gupna a ngah nadingun a hong paisak hi.
  </para>
  <para style="p">
    <verse number="18" style="v"/>Amah a um mi in thukhenna a thuak kei hi. Amah a um lo mi ahih leh, tu-in thukhenna a thuak zo hi. Bang hang hiam i cih leh, amah in Pasian’ Tapa khat bek min a um kei hi.
  </para>
  <para style="p">
    <verse number="19" style="v"/>Thukhenna thu in leitungah khuavakin hong tunga; mite in khuavak sangin khuamial a deihzaw uh hi. Bang hang hiam i cih leh, amaute’ gamtatna man lo ahih hang hi.
  </para>
  <para style="p">
    <verse number="20" style="v"/>A hoih lo-a gamta mi khempeuh in khuavak a mudah uh a; amau gamtatnate a kilat loh nadingin khuavakna-ah a pai kei uh hi.
  </para>
  <para style="p">
    <verse number="21" style="v"/>Ahih hangin thuman a gamta mi in ama gamtatna Pasian’ deihna tawh kituak cih a kilatsak nadingin khuavakna-ah a pai hi,” ci-in a gen hi.
  </para>
  <para style="p">
    <verse number="22" style="v"/>Tua nung ciangin Zeisu a nungzuite tawh Judah gamah pai a, tuasan takah amaute tawh omkhawmin a baptaiz hi.
  </para>
  <para style="p">
    <verse number="23" style="v"/>Johan in zong Salim tawh kinai Ainon khua-ah baptaiz-in a om hi. Bang hang hiam i cih leh, tuasan takah tui tam a om hi.
  </para>
  <para style="p">
    <verse number="24" style="v"/>Mite hong pai uh a, a kibaptaiz uh hi. Bang hang hiam i cih leh, Johan thong sungah kikhia nai lo hi.
  </para>
  <para style="p">
    <verse number="25" style="v"/>Tua ahih ciangin Johan’ nungzuite in siangtho biakna thu Judah mi khat tawh a kiseel uh ciangin,
  </para>
  <para style="p">
    <verse number="26" style="v"/>Johan kiangah a pai uh a, “Rabbi aw, Jordan gun gal khatah nangmah tawh a omkhawm, ama thu teci na pan’na pa in baptaiz a, mi khempeuh ama kiangah a pai uh hi,” a ci uh hi.
  </para>
  <para style="p">
    <verse number="27" style="v"/>Johan in, “Vantung panin a kipiak kei leh, kuamah in bangmah a ngah thei kei hi.
  </para>
  <para style="p">
    <verse number="28" style="v"/>Keimah in Khazih ka hi kei hi. Khazih mai-ah hong paipa ka hi hi ke’n kong ci zo a, note zong ka teci na hi uh hi.
  </para>
  <para style="p">
    <verse number="29" style="v"/>Zipipa in zi neipa ahi hi. Ahih hangin zi neipa kiangah ding a, ama thu a za a lawmpa in zi pipa’ aw a zak manin a lungdam mahmah hi. Tua mah bangin keima lungdamna a kicing hi.
  </para>
  <para style="p">
    <verse number="30" style="v"/>Tua pa in lian semsem ding a, kei ka kiam semsem ding hi,” a ci hi.
  </para>
  <para style="p">
    <verse number="31" style="v"/>A tung pan hong kumpa in na khempeuh tungah a uk hi. Leitungah a hong piang mi in leitung mi hi a, leitung thu a gen hi. Vantung pan hong paipa in na khempeuh tungah a uk hi.
  </para>
  <para style="p">
    <verse number="32" style="v"/>A muhsa leh a zaksa thute teci a pang hi. Kuamah in ama teci pan’na thu a mang kei uh hi.
  </para>
  <para style="p">
    <verse number="33" style="v"/>Ama teci pan’na thu a mangte in, Pasian in thuman thutak hi ci-in a ciamteh hi.
  </para>
  <para style="p">
    <verse number="34" style="v"/>Pasian hong sawl mi in Pasian’ thu a gen hi. Bang hang hiam i cih leh, Pasian in Kha Siangtho kiteh loin a pia hi.
  </para>
  <para style="p">
    <verse number="35" style="v"/>Pasian in a Tapa it a, na khempeuh ama khut sungah a pia zo hi.
  </para>
  <para style="p">
    <verse number="36" style="v"/>Tapa thu a umte khempeuh in nuntak tawntungna a nei hi. Ahih hangin Tapa a um lo mi in nuntakna a ngah kei ding hi, Pasian’ hehna in tua pa tungah a om hi.
  </para>
  <chapter number="4" style="c"/>
  <para style="p">
    <verse number="1" style="v"/>Zeisu in Johan sangin nungzui tamzaw a suahsakna leh a baptaiz thu, Farisaite in thei cih Topa in a theih ciangin,
  </para>
  <para style="p">
    <verse number="2" style="v"/>Judah gam pan Galile gamah a paikik hi.
  </para>
  <para style="p">
    <verse number="3" style="v"/>Ahih hangin Zeisu in a baptaiz kei hi; a nungzuite in a baptaiz uh hi.
  </para>
  <para style="p">
    <verse number="4" style="v"/>Amah in Samaria gam paltan a;
  </para>
  <para style="p">
    <verse number="5" style="v"/>Jakob in a tapa Josef a piak lo cing khat tawh kinai, Samaria gam Saikhar kici khua-ah a tung hi.
  </para>
  <para style="p">
    <verse number="6" style="v"/>Tua munah Jakob’ tuikhuk a om hi. Tua ahih ciangin, Zeisu a lam paina gim ahih ciangin tuikhuk gei-ah a tu hi. Tua hun in sun laitak ahi hi.
  </para>
  <para style="p">
    <verse number="7" style="v"/>Samaria numei khat in tuitawi dingin hong pai ciangin Zeisu in, “Ka dawn ding tui hong pia in,” ci-in a ngen hi.
  </para>
  <para style="p">
    <verse number="8" style="v"/>Bang hang hih bangin ngen hiam i cih leh, a nungzuite an lei dingin khua sungah a pai khin zo uh hi.
  </para>
  <para style="p">
    <verse number="9" style="v"/>Samaria numei in, “Nang Judah mi na hi napi-in kei Samaria numei kiangah bang hangin tui dawn ding hong ngen na hi hiam?” a ci hi. Bang hang hiam i cih leh, Judah mite in Samaria mite tawh a kihopih thei kei uh hi.
  </para>
  <para style="p">
    <verse number="10" style="v"/>Zeisu in, “Pasian’ hehpihna leh ‘Dawn ding tui hong pia in,’ ci-a hong ngenpa kua mi ahih thei le-cin ama kiangah tui na ngen ding a, amah in nuntakna tui a hong pia ding hi,” a ci hi.
  </para>
  <para style="p">
    <verse number="11" style="v"/>Numei in, “Topa aw, nangmah in tui dip nading na nei kei hi. Tuikhuk lah a thuk hi. Tua nuntakna tui bangci ngah ding na hi hiam?
  </para>
  <para style="p">
    <verse number="12" style="v"/>Hih tuikhuk hong piapa leh, amah akipan a tate leh a ganhingte in a dawn uh i pu Jakob sangin na lianzaw hiam?” ci-in a dawng hi.
  </para>
  <para style="p">
    <verse number="13" style="v"/>Zeisu in, “Hih tui a dawn mi khempeuh in a nung ciangin tui a duh kik ding uh hi.
  </para>
  <para style="p">
    <verse number="14" style="v"/>Ahih hangin ke’n ka piak tui a dawnte in a tawntungin a dangtak nawn kei ding hi. Ke’n ka piaksa tui in tua mi sungah nuntak tawntungna tuikhukin a piang ding hi,” a ci hi.
  </para>
  <para style="p">
    <verse number="15" style="v"/>Numei in, “Topa aw, kei in tui ka duh nawn loh nadingin ahi zongin, tuitawi dingin hihsan takah kong pai nawn loh nading ahi zongin tua tui hong pia in,” ci-in a ngen hi.
  </para>
  <para style="p">
    <verse number="16" style="v"/>Zeisu in, “Pai in, na pasal sam in la, hong paikik in,” a ci hi.
  </para>
  <para style="p">
    <verse number="17" style="v"/>Numei in, “Ke’n pasal ka nei kei hi,” a cih ciangin Zeisu in, “Pasal ka nei kei hi,’ na cihna thu aman hi.
  </para>
  <para style="p">
    <verse number="18" style="v"/>Bang hang hiam na cih leh, pasal nga na nei ngei zo hi. Tu-a na neih mi in na pasal ahi kei hi. Hih thu aman takpi-in na gen hi,” a ci hi.
  </para>
  <para style="p">
    <verse number="19" style="v"/>Numei in, “Topa aw, nangmah in Pasian’ kamsangpa na hih lam ka thei hi.
  </para>
  <para style="p">
    <verse number="20" style="v"/>Ka pute ka pate un hih mual tungah Pasian a bia ngei uh hi. Note in ahih leh, ‘Jerusalem khua bekah mite in Pasian a bia ding uh hi,’ na ci uh hi,” a ci hi.
  </para>
  <para style="p">
    <verse number="21" style="v"/>Zeisu in, “Numei aw, ka thu hong um in. Hih mual tungah ahi zongin, Jerusalem khua sungah ahi zongin Pa Pasian na biak loh nading uh hun hong tung ding hi.
  </para>
  <para style="p">
    <verse number="22" style="v"/>Note in na theih lohpi uh na bia uh hi. Kote in ka theih uh ka bia uh hi. Bang hang hiam na cih leh, Judah mite sung pan gupna a piang hi.
  </para>
  <para style="p">
    <verse number="23" style="v"/>A bia taktakte in Kha leh thuman thutak tawh, Pa Pasian a biak ding uh hun hong tung ding tham loin a hong tung zo hi. Bang hang hiam na cih leh, Pa Pasian in amah bia dingin tua bang mite a zong hi.
  </para>
  <para style="p">
    <verse number="24" style="v"/>Pasian in Kha ahi hi. Amah a biate in Kha leh thuman thutak tawh a bia ding uh hi,” ci-in a gen hi.
  </para>
  <para style="p">
    <verse number="25" style="v"/>Numei in, “Khazih kici Messiah hong tung ding ke’n ka thei hi. Amah hong tun’ ciangin thu khempeuh hong hilh ding hi,” a ci hi.
  </para>
  <para style="p">
    <verse number="26" style="v"/>Zeisu in, “Nang tawh a kiho keimah in Messiah ka hi hi,” a ci hi.
  </para>
  <para style="p">
    <verse number="27" style="v"/>Tua ciangin ama nungzuite hong pai uh a, numei tawh a kihopihna lamdang a sa uh hi. Ahih hangin, “Bang deih na hi hiam? Tua numei tawh bang hangin thugen na hi hiam?” ci-in kuamah in a dong ngam kei uh hi.
  </para>
  <para style="p">
    <verse number="28" style="v"/>Numei in a tuiphel nusia-in, khua sungah ciah a;
  </para>
  <para style="p">
    <verse number="29" style="v"/>“Hong pai un la, ka gamtatna khempeuh hong lakpa en un. Tua pa in Khazih ahi hiam?” ci-in mite kiangah a ko hi.
  </para>
  <para style="p">
    <verse number="30" style="v"/>Amaute khua sung pan paikhia uh a, a kiangah a pai uh hi.
  </para>
  <para style="p">
    <verse number="31" style="v"/>Amaute a tun’ ma-in a nungzuite in, “Rabbi aw, an ne in,” a ci uh hi.
  </para>
  <para style="p">
    <verse number="32" style="v"/>Zeisu in, “Note theih loh an nek ding ka nei hi,” a ci hi.
  </para>
  <para style="p">
    <verse number="33" style="v"/>Tua ahih ciangin a nungzuite in, “Mi khatpeuh in an nek ding hong puak zo hiam?” ci-in khat leh khat a kikum uh hi.
  </para>
  <para style="p">
    <verse number="34" style="v"/>Zeisu in, “Keimah hong sawlpa’ deihna bang hih a, ama nasepna ka zawhna in ka an nekna ahi hi.
  </para>
  <para style="p">
    <verse number="35" style="v"/>Tu-a kipan kha li ciangin buh at a hun ding hi, ci thei hilo na hi uh hiam? Ke’n kong cih-inah, buh min zo a, a at hun ta hi ci-in khua dakin en un.
  </para>
  <para style="p">
    <verse number="36" style="v"/>Buh atte in thaman ngah thei a, nuntak tawntung nadingin gah a khawm ding uh hi. Tua bang ahih ciangin, a vawhte leh a atte a lungdam khawm ding uh hi.
  </para>
  <para style="p">
    <verse number="37" style="v"/>Tua ahih ciangin, ‘Mi khat in a vawh hi; midang in a at hi,’ a cihna thu a man hi.
  </para>
  <para style="p">
    <verse number="38" style="v"/>Lo na khawh lohna uh ah buh at dingin ke’n note kong sawl hi. Midangte in a kho uh a, note in amau sepna-ah na tum zo uh hi,” a ci hi.
  </para>
  <para style="p">
    <verse number="39" style="v"/>Numei in, “Ka gamtatna khempeuh hong lak hi,” ci-a teci a pan’na thu hangin tua Samaria khuami tampite in Zeisu thu a um uh hi.
  </para>
  <para style="p">
    <verse number="40" style="v"/>Tua hi a, Samaria mite a kiangah a tun’ uh ciangin, amau khua-ah a tam nadingin a thuum uh ciangin ni nih a tam hi.
  </para>
  <para style="p">
    <verse number="41" style="v"/>Ama thu hangin mi tampi in a up beh uh hi.
  </para>
  <para style="p">
    <verse number="42" style="v"/>Amaute in numei kiangah, “Tu-in ahih leh, kote in na genna hangin um ka hi kei uh hi. Kote in zong ka za teekteek uh a, hih pa in leitung mite’ Gumpa ahi takpi hi ci-in ka thei uh hi,” a ci uh hi.
  </para>
  <para style="p">
    <verse number="43" style="v"/>Zeisu in ni nih ciangin tua mun pan paikhia a, Galile gam a tung hi.
  </para>
  <para style="p">
    <verse number="44" style="v"/>Bang hang hiam i cih leh, Zeisu in, “Kamsangpa in ama omna gamah minthan’na ngah lo hi,” ci-in a tel takpi-in a gen hi.
  </para>
  <para style="p">
    <verse number="45" style="v"/>Tua ahih ciangin, Galile gam a tun’ ciangin Galile mite in amah a ngai uh hi. Bang hang hiam i cih leh, Jerusalem khua pawikhamna-ah a bawl nate khempeuh a mu uh hi. Bang hang hiam i cih leh, tuate zong pawikhamna-ah a pai uh hi.
  </para>
  <para style="p">
    <verse number="46" style="v"/>Tui leenggahtui a suah sakna mun; Galile gam Kana khua-ah a paikik hi. Tua lai takin Kapernaum khua-ah upa khat’ tapa cina-in a om hi.
  </para>
  <para style="p">
    <verse number="47" style="v"/>Zeisu in Judah gam pan Galile gamah a tun’ tua pa in a zak ciangin ama kiangah pai a, hong paisukin a si dektak a tapa a damsak nadingin a thuum hi.
  </para>
  <para style="p">
    <verse number="48" style="v"/>Zeisu in, “Note in nalamdang leh lim na muh kei uh leh, na um kei ding uh hi.” a cih ciangin,
  </para>
  <para style="p">
    <verse number="49" style="v"/>upa in, “Topa aw, ka tapa a sih ma-in hong paisuk in,” a ci hi.
  </para>
  <para style="p">
    <verse number="50" style="v"/>Zeisu in, “Ciah in, na tapa a nungta ding hi,” a ci hi. Tua pa in Zeisu’ thupiakna umin a ciah hi.
  </para>
  <para style="p">
    <verse number="51" style="v"/>Amah lampi-ah a paisuk lai takin a silate in hong dawn uh a, “Na tapa a dam zo hi topa aw,” ci-in a ko uh hi.
  </para>
  <para style="p">
    <verse number="52" style="v"/>Tua ahih ciangin, “Bang hunin a noptuam a kipan hiam?” ci-in a dot ciangin amau in, “Zanni-in nai sawm leh nai khat lai takin a natna a dam hi,” a ci uh hi.
  </para>
  <para style="p">
    <verse number="53" style="v"/>Tua hun in, “Na tapa a nungta ding hi,” ci-in Zeisu in a cih hun ahi hi ci-in a theih ciangin, amah akipan a innkuanpihte khempeuh tawh Zeisu thu a um uh hi.
  </para>
  <para style="p">
    <verse number="54" style="v"/>Hih nalamdang Zeisu in Judah gam panin Galile gamah hong tun’ khit ciangin a bawl nihveina ahi hi.
  </para>
  <chapter number="5" style="c"/>
  <para style="p">
    <verse number="1" style="v"/>Tua nung ciangin Judah mite’ pawikhamna a tun’ lai takin, Zeisu Jerusalem khua-ah a paito hi.
  </para>
  <para style="p">
    <verse number="2" style="v"/>Jerusalem khua-ah Tuu Kongkhak tawh kinai, Hebru pau-in Bethzatha kici bual khat a om hi. Tua bual kimkot ah buk nga a om hi.
  </para>
  <para style="p">
    <verse number="3" style="v"/>Tuate ah mittaw, khezaw, pum langkhat si akipan cina tampite a lum uh hi.
  </para>
  <para style="p">
    <verse number="4" style="v"/>(Topa’ vantungmi khat ahun hunin hong paisuk zel a, tui a kiloksak hi. Tui a kilawh hun sungin tua bualtui sung a tung masapen pen, a natna peuhpeuh a damsiang pahpah hi).
  </para>
  <para style="p">
    <verse number="5" style="v"/>Kum sawmthum leh kum giat tawntung a kumzawn mi khat in tuasan takah a om hi.
  </para>
  <para style="p">
    <verse number="6" style="v"/>Tua pa luma om Zeisu in a mu hi. Sawt veipi cina-a om cih a theih ciangin, “Nang cidam na ut hiam?” ci-in a dong hi.
  </para>
  <para style="p">
    <verse number="7" style="v"/>Cinapa in, “Topa aw, tui a tat ciangin bual sungah hong koih ding mi ka nei kei hi. Kei ka pai lai takin midangte ka mai-ah a tum uh hi,” ci-in a dawng hi.
  </para>
  <para style="p">
    <verse number="8" style="v"/>Zeisu in, “Tho in, na lupna pua in la, pai in,” a cih ciangin,
  </para>
  <para style="p">
    <verse number="9" style="v"/>thakhatin tuapa dam a, a lupna pua-in lam a pai hi. Tua ni in Sabbath ni ahi hi.
  </para>
  <para style="p">
    <verse number="10" style="v"/>Tua ahih ciangin Judah mite in a kiangah, “Tuni in Sabbath ni ahi hi; lupna puak tuak lo hi,” ci-in a gen uh hi.
  </para>
  <para style="p">
    <verse number="11" style="v"/>Amah in, “Kei hong damsakpa in, ‘Na lupna pua in la, lam pai in,’ hong ci hi,” a ci hi.
  </para>
  <para style="p">
    <verse number="12" style="v"/>Judah mite in, “Na lupna pua in la, lam pai in,” hong ci kua ahi hiam? ci-in a dong uh hi.
  </para>
  <para style="p">
    <verse number="13" style="v"/>Ahih hangin cidamna a ngahpa in kua ahi hiam a thei kei hi. Bang hang hiam i cih leh, tua munah mihonpi om ahih ciangin Zeisu a paikhia sim hi.
  </para>
  <para style="p">
    <verse number="14" style="v"/>Tua nung ciangin Zeisu in biakna innpi sungah tua pa a muh ciangin, “Nang na ci dam zo hi. Tua gimna sangin a haksa zaw na thuak loh nadingin, a nung ciangin mawhna na hih nawn kei in,” a ci hi.
  </para>
  <para style="p">
    <verse number="15" style="v"/>Tua pa paikhia a, amah a damsakpa in Zeisu hi, ci-in Judah mite kiangah a gen hi.
  </para>
  <para style="p">
    <verse number="16" style="v"/>Tua thu Sabbath ni-in bawl ahih ciangin, Judah mite in Zeisu bawlsia-in thah theih nading thu a zong uh hi.
  </para>
  <para style="p">
    <verse number="17" style="v"/>Zeisu in, “Ka Pa in tudongin a sem hi; ke’n zong ka sem hi,” ci-in a dawng kik hi.
  </para>
  <para style="p">
    <verse number="18" style="v"/>Tua ahih ciangin amah in Sabbath ni siasak tham loin, Pasian nangawn “Ka Pa hi” ci-in Pasian bangin kibawl hi ci-in, Judah mite in Zeisu a that nuam semsem zaw uh hi.
  </para>
  <para style="p">
    <verse number="19" style="v"/>Tua ahih ciangin Zeisu in, “Ke’n aman takpi kong cih-inah, Tapa in ama deih bangin a hih thei kei hi. Pa’ hihna a muh bangin a bawl thei hi. Pa in a bawl mah bangin Ta in zong a bawl hi.
  </para>
  <para style="p">
    <verse number="20" style="v"/>Bang hang hiam na cih uh leh, Pa in Ta it a, a hihna khempeuh Tapa a musak hi. Note in lamdang nasak nadingun hih sangin a lianzaw nate Tapa a musak ding hi.
  </para>
  <para style="p">
    <verse number="21" style="v"/>Pa in mi sisate a thosak, a hingsak kik mah bangin Tapa in zong ama deihte a hingsak thei hi.
  </para>
  <para style="p">
    <verse number="22" style="v"/>Mi khempeuh in Pa a zahtak bangin Tapa zong a zahtak nadingin, Pa in kuamah thu a khen kei hi.
  </para>
  <para style="p">
    <verse number="23" style="v"/>Thukhen nading thu khempeuh Tapa a pia hi. Tapa a zahtak lo mi in Tapa a sawlpa zong a zahtak kei hi.”
  </para>
  <para style="p">
    <verse number="24" style="v"/>“Ke’n aman takpi kong cih-inah, keima thu za a, keimah hong sawlpa a um mi in, nuntak tawntungna ngah zo ahih ciangin, thukhenna a thuak kei hi; sihna pan paikhia a, nuntakna-ah a tung zo hi.
  </para>
  <para style="p">
    <verse number="25" style="v"/>Ke’n aman takpi kong cih-inah, a sisate in Pasian’ Tapa’ aw a zak nading uh a hun hong tung ding tham loin tu-in zong a tung zo hi. Tua aw a zate in a nungta ding uh hi.
  </para>
  <para style="p">
    <verse number="26" style="v"/>Bang hang hiam na cih uh leh, Pa in a sungah nuntakna a neih bangin, Tapa in zong a sungah nuntakna a neih nadingin thu a pia zo hi.
  </para>
  <para style="p">
    <verse number="27" style="v"/>Tapa in Mihing Tapa ahih maninah thukhen dingin Pa in thu a pia hi.
  </para>
  <para style="p">
    <verse number="28" style="v"/>Hih thu lamdang na sa kei un. Bang hang hiam na cih uh leh, han sungah a omte khempeuh in ama aw za uh a, a hong pusuak hun hong tung ding hi.
  </para>
  <para style="p">
    <verse number="29" style="v"/>A pha-a gamtate in nuntakna ngah dingin hong thokik ding uh a; a sia-a gamtate in thukhenna thuak dingin hong thokik ding uh hi.”
  </para>
  <para style="p">
    <verse number="30" style="v"/>“Keimah in ka ut bangin ka hih thei kei hi. Ka zak bangin thu ka khen hi. Ka thukhenna in thu taktak ahi hi. Bang hang hiam na cih uh leh, keima deihna bang hi loin, kei hong sawlpa’ deihna bangin ka hih hi.
  </para>
  <para style="p">
    <verse number="31" style="v"/>Keima ading teci ka pan’ leh, ka teci pan’na thu a man kei hi.
  </para>
  <para style="p">
    <verse number="32" style="v"/>Kei ading teci pang ding mi khat a om hi. Kei adinga ama teci pan’na thu in aman hi ci-in ka thei hi.
  </para>
  <para style="p">
    <verse number="33" style="v"/>Note in Johan kiangah na sawl zo uh hi. Amah in thuman thutak teci a pang zo hi.
  </para>
  <para style="p">
    <verse number="34" style="v"/>Ahih hangin ka teci pan’na thu in mite’ teci pan’na ahi kei hi. Note in gupna na ngah nadingun hih thu teng kong gen hi.
  </para>
  <para style="p">
    <verse number="35" style="v"/>Amah in kuanga a taang meivak hi a, note in ama khuavakna-ah tawlkhat nopsak ding bek na ut uh hi.
  </para>
  <para style="p">
    <verse number="36" style="v"/>Ahih hangin Johan’ teci pan’na sangin teci pan’na a lianzaw ka nei hi. Bang ahi hiam na cih uh leh, nasepna ka zawh nading ka Pa in hong piak tu-a ka sepna thute in, Pa in kei hong sawl ahihna thu keima ading teci hong pang uh hi.
  </para>
  <para style="p">
    <verse number="37" style="v"/>Kei hong sawl ka Pa in kei ading teci hong pang zo hi. Note in tua Pa’ aw na za kei uh a, a meel na mu ngei kei uh hi.
  </para>
  <para style="p">
    <verse number="38" style="v"/>Ama thu in zong nomau sungah a om kei hi. Bang hang hiam na cih uh leh, a hong sawlpa no na um kei uh hi.
  </para>
  <para style="p">
    <verse number="39" style="v"/>Lai Siangtho hangah nuntak tawntungna ngah nung ci-in na up manunah Lai Siangtho na tel et uh hi. Hih Lai Siangtho in keima ading teci ahi hi.
  </para>
  <para style="p">
    <verse number="40" style="v"/>Note in nuntakna na ngah nadingun ka kiangah nong pai kei uh hi.
  </para>
  <para style="p">
    <verse number="41" style="v"/>Mite piak minthan’na ka sang kei hi.
  </para>
  <para style="p">
    <verse number="42" style="v"/>Ahih hangin, Pasian itna lungsim na neih loh uh ke’n ka thei hi.
  </para>
  <para style="p">
    <verse number="43" style="v"/>Kei in ka Pa’ min tawh kong pai hangin nong sang kei uh hi. Midang khatpeuh amahmah min tawh hong pai leh, na sang ding uh hi.
  </para>
  <para style="p">
    <verse number="44" style="v"/>Khat leh khat kipiak minthan’na na ngah uh a, Pasian khat bek’ piak theih minthan’na a zong lo note in bangci up theih ding na hi uh hiam?
  </para>
  <para style="p">
    <verse number="45" style="v"/>Pa mai-ah hong mawhsak ding hi ci-in hong um kei un. Note hong mawhsak ding mi khat a om lai hi. Tua pa in kua mi ahi hiam ci-in na dot uh leh, na muanpa uh Moses ahi hi.
  </para>
  <para style="p">
    <verse number="46" style="v"/>Note in Moses’ thu na up uh leh, keima thu zong nong um ding uh hi. Bang hang hiam na cih uh leh, Moses in keima thu a gelh hi.
  </para>
  <para style="p">
    <verse number="47" style="v"/>Ama gelhna lai na up kei uh leh, keima thu bangci up thei ding na hi uh hiam?” ci-in a gen hi.
  </para>
  <chapter number="6" style="c"/>
  <para style="p">
    <verse number="1" style="v"/>Tua nung ciangin Zeisu in Tiberias tuili kici, Galile tuili gal khatah a pai hi.
  </para>
  <para style="p">
    <verse number="2" style="v"/>Cinate tungah a lamdang lim a lahna a mu mihonpite in a nung a zui uh hi.
  </para>
  <para style="p">
    <verse number="3" style="v"/>Zeisu mual tungah kahto a, a nungzuite tawh a tukhawm hi.
  </para>
  <para style="p">
    <verse number="4" style="v"/>Tua lai takin Judah mite’ Paisan pawikham hun a nai zo hi.
  </para>
  <para style="p">
    <verse number="5" style="v"/>Tua ahih ciangin, Zeisu in a khuadak leh mihonpite ama kiangah hong pai a muh ciangin Filip kiangah, “Hih mite nek ding khomun bang lak pan i lei ding hiam?” ci-in a dong hi.
  </para>
  <para style="p">
    <verse number="6" style="v"/>Tua bang a dotna in bang hang hiam i cih leh, amah in bangci a bawl ding thei napi-in Filip ze-etna bekin a dong hi.
  </para>
  <para style="p">
    <verse number="7" style="v"/>Filip in, “Mi a vekpi-in themkha khat tek a ngah nadingun dangka zanih man khomun a cing kei ding hi,” ci-in a dawng hi.
  </para>
  <para style="p">
    <verse number="8" style="v"/>Simon Piter’ nau Andru a kici ama nungzui khat in,
  </para>
  <para style="p">
    <verse number="9" style="v"/>“Hihsan takah khomun pum nga leh nganeu tawn nih a nei naupang khat a om hi. Ahih hangin mi hizah tak a tam lakah hih khomun leh ngasa nih in bang tham hi ding hiam?” a ci hi.
  </para>
  <para style="p">
    <verse number="10" style="v"/>Zeisu in, “Mite na tusak un,” a ci hi. Tua munah lopa tampi a om hi. Amaute sim le-hang pasal tul nga bang a tu uh hi.
  </para>
  <para style="p">
    <verse number="11" style="v"/>Zeisu in khomun la a, hehpihna a phat khit ciangin a tute lakah a hawmsak hi. Tua mah bangin ngasa zong mite’ deih zahzahin a hawm uh hi.
  </para>
  <para style="p">
    <verse number="12" style="v"/>Amaute in a kham khit uh ciangin Zeisu in, “Bang mah a man’ loh nadingin khamval teng tawm kik un,” ci-in a nungzuite thu a pia hi.
  </para>
  <para style="p">
    <verse number="13" style="v"/>Tua ahih ciangin, khomun pum nga panin an nete’ khamval a neng a themte a top uh ciangin, seeng sawm leh seeng nih dim a ngah uh hi.
  </para>
  <para style="p">
    <verse number="14" style="v"/>Tua bangin Zeisu in nalamdang a bawl tua mite in a muh uh ciangin, “Hih pa in leitungah hong pai ding Pasian’ kamsangpa taktak ahi hi,” a ci uh hi.
  </para>
  <para style="p">
    <verse number="15" style="v"/>Tuate hong pai-in Topa kumpipa-a koih nadingin a hahbawl ding uh cih Zeisu in a theih ciangin, mual tungah amah guak a kahto kik hi.
  </para>
  <para style="p">
    <verse number="16" style="v"/>Nitak ciangin a nungzuite tuili-ah paisuk uh a,
  </para>
  <para style="p">
    <verse number="17" style="v"/>gunkuang ah tuangin Kapernaum khua tung dingin a pai uh hi. Tua lai takin khua miala Zeisu amaute kiang a hong tung nai kei hi.
  </para>
  <para style="p">
    <verse number="18" style="v"/>Huih nakpi nung ahih ciangin tui a kilok hi.
  </para>
  <para style="p">
    <verse number="19" style="v"/>Tua ahih ciangin, tai nih tai thum bang a hot khit uh ciangin, Zeisu tuili tungah pai a, gunkuang hong naih a muh uh ciangin a lau uh hi.
  </para>
  <para style="p">
    <verse number="20" style="v"/>Zeisu in, “Keimah ka hi hi, lau kei un,” a cih ciangin,
  </para>
  <para style="p">
    <verse number="21" style="v"/>lungdamin Topa gunkuang tungah a la uh a; gunkuang in amau pai nopna lei thakhatin a tun’ hi.
  </para>
  <para style="p">
    <verse number="22" style="v"/>Zingsang ciangin, tuili gal khatah a ding mihonpite in gunkuang khat longal gunkuang dang a mu kei uh hi.
  </para>
  <para style="p">
    <verse number="23" style="v"/>Amau in khomun a nekna phual uh tawh kinai Tiberias khua pan gunkuangte hong tung uh hi. Zeisu in a nungzuite tawh tua gunkuang sungah lut khawm loin, a nungzuite bek a pai uh a mu uh hi.
  </para>
  <para style="p">
    <verse number="24" style="v"/>Tua ahih ciangin tuasan takah Zeisu ahi zongin, a nungzuite ahi zongin a om loh uh mihonpite in a theih uh ciangin, amau zong gunkuang tungah tuangin Zeisu zong dingin Kapernaum khua-ah a pai uh hi.
  </para>
  <para style="p">
    <verse number="25" style="v"/>Tuili gal khatah Zeisu a muh uh ciangin amaute in, “Rabbi aw, cik a, hih lai-ah hong tung na hi hiam?” ci-in a dong uh hi.
  </para>
  <para style="p">
    <verse number="26" style="v"/>Zeisu in, “Ke’n aman takpi kong cih-inah, note in nalamdang na muh manun kei hong zong na hi kei uh hi; khomun na ne uh a, na kham uh ciangin hong zong na hi uh hi.
  </para>
  <para style="p">
    <verse number="27" style="v"/>A sia thei an ngah nadingin hahkat kei un; Mihing Tapa in no hong piak ahing tawntung nuntak tawntungna an na ngah nadingun hahkat un. Bang hang hiam na cih uh leh, Pasian’ ciamtehna a ngahpa in tua Tapa ahi hi,” a ci hi.
  </para>
  <para style="p">
    <verse number="28" style="v"/>Tua ciangin tuate in, “Pasian’ na ka sep theih nadingun bangci ka hih ding uh hiam?” ci-in a dong uh hi.
  </para>
  <para style="p">
    <verse number="29" style="v"/>Zeisu in, “Pasian hong sawlpa upna in Pasian nasepna ahi hi,” a ci hi.
  </para>
  <para style="p">
    <verse number="30" style="v"/>Tua ahih ciangin, amau in, “Topa aw, kong muh uh a, kong up na’ngun nalamdang bang hong lak na hi hiam? Bang hong bawl ding na hi hiam?
  </para>
  <para style="p">
    <verse number="31" style="v"/>Vantung panin khomun a mau nek ding a pia hi ci-in Lai Siangtho sungah a kigelh bangin, i pute i pate in gampa lakah khomun a ne uh hi,” a ci uh hi.
  </para>
  <para style="p">
    <verse number="32" style="v"/>Tua ahih ciangin, Zeisu in, “Ke’n aman takpi kong cih-inah, vantung pan khomun a piapa in Moses ahi kei hi; ka Pa in vantung khomun taktak note hong pia hi.
  </para>
  <para style="p">
    <verse number="33" style="v"/>Pasian’ khomun in vantung pan hong paisuk a, leitung mite nuntakna a pia khomun ahi hi,” a cih leh,
  </para>
  <para style="p">
    <verse number="34" style="v"/>“Topa aw, tua khomun ko hong pia tawntung in,” a ci uh hi.
  </para>
  <para style="p">
    <verse number="35" style="v"/>Zeisu in, “Keimah in nuntakna khomun ka hi hi. Kei kiangah hong pai mi in a nung ciangin a gilkial ngei nawn kei ding hi. Kei hong um mi in a nung ciangin a dangtak nawn kei ding hi.
  </para>
  <para style="p">
    <verse number="36" style="v"/>Ahih hangin note in kei hong mu napi-in nong um kei uh hi kong ci zo hi.
  </para>
  <para style="p">
    <verse number="37" style="v"/>Pa in kei hong piakte khempeuh kei kiangah hong pai ding uh hi. Ka kiangah hong pai mite ka hawlkhia ngei kei ding hi.
  </para>
  <para style="p">
    <verse number="38" style="v"/>Bang hang hiam na cih uh leh, keima deih bangin gamta dingin vantung pan hong kumsuk ka hi kei hi; kei hong sawlpa’ deihna bang gamta dingin hong kumsuk ka hi hi.
  </para>
  <para style="p">
    <verse number="39" style="v"/>Kei hong sawlpa’ deihna in kei hong piak mite khempeuh khat beek ka man’suah loh nadingin Ni tawp ni ciangin ka thokik sak ding hi.
  </para>
  <para style="p">
    <verse number="40" style="v"/>Tapa mu a, a umte khempeuh in nuntak tawntungna a ngah nading in Pa’ deihna ahi hi,” a ci hi.
  </para>
  <para style="p">
    <verse number="41" style="v"/>“Vantung pan hong kumsuk khomun ka hi hi,” Zeisu in a cih ciangin
  </para>
  <para style="p">
    <verse number="42" style="v"/>Judah mite in, “Hih pa in Josef’ tapa Zeisu hilo ahi hiam? A nu leh pa thei hilo i hi hiam? Tua ahih leh, ‘Vantung pan kong paisuk zo hi,’ bang hangin ci thei hiam?” ci-in a gensia uh hi.
  </para>
  <para style="p">
    <verse number="43" style="v"/>Zeisu in, “Khat leh khat in hong gensia kei un.
  </para>
  <para style="p">
    <verse number="44" style="v"/>Kei hong sawl Pa in a sawl kei leh, kuamah in ka kiangah hong pai thei kei hi. Keimah in ni tawp Ni ciangin tua mi ka thosak ding hi.
  </para>
  <para style="p">
    <verse number="45" style="v"/>‘Pasian in tuate a hilh ding hi,’ ci-in Pasian’ kamsangte’ lai sungah a kigelh hi. Pa kiangah thu ngai a, a kisin mite khempeuh keima kiangah hong pai uh hi.
  </para>
  <para style="p">
    <verse number="46" style="v"/>Tua bang ka cih ciangin, Pasian kiang pan hong paipa longal mi khat beek in Pasian a mu zo hi ka cihnopna ahi kei hi.
  </para>
  <para style="p">
    <verse number="47" style="v"/>Vantung pan hong paipa in Pa a mu zo hi. Ke’n aman takpi kong cih-inah, a hong umte in nuntak tawntungna a nei uh hi.
  </para>
  <para style="p">
    <verse number="48" style="v"/>Nuntakna khomun ka hi hi.
  </para>
  <para style="p">
    <verse number="49" style="v"/>Na pute na pate un gampa lakah khomun a ne uh a, a si uh hi.
  </para>
  <para style="p">
    <verse number="50" style="v"/>Vantung pan hong kumsuk hih khomun a nete in sihna tawh a kipelh ding hi.
  </para>
  <para style="p">
    <verse number="51" style="v"/>Keimah in vantung pan hong kumsuk nuntakna khomun ka hi hi. Hih khomun a nete in a tawntungin a nungta ding hi. Ahi hi. Ka hong piak khomun in leitung mite’ nuntak nading ka piak ka sa ahi hi,” a ci hi.
  </para>
  <para style="p">
    <verse number="52" style="v"/>Tua ciangin Judah mite in, “Hih pa in ama sa nek dingin bangci hong piak thei ding ahi hiam?” ci-in khat leh khat a kiseel uh hi.
  </para>
  <para style="p">
    <verse number="53" style="v"/>Zeisu in, “Ke’n aman takpi kong cih-inah, Mihing Tapa’ sa ne-in a si na dawn kei uh leh, note sungah nuntakna a om kei ding hi.
  </para>
  <para style="p">
    <verse number="54" style="v"/>Keima sa ne a, ka si a dawnte in nuntak tawntungna a nei uh hi. Ni tawp ni ciangin tua mi ka thokiksak ding hi.
  </para>
  <para style="p">
    <verse number="55" style="v"/>Bang hang hiam na cih uh leh, ka sa in an taktak ahi hi; ka si in dawn ding taktak ahi hi.
  </para>
  <para style="p">
    <verse number="56" style="v"/>Ka sa ne a, ka si a dawnte in kei sungah om a, ama sungah kei ka om ding hi.
  </para>
  <para style="p">
    <verse number="57" style="v"/>A nungta Pa in hong sawl a, Pa hangin ka nuntak mah bangin, keimah hong nete in kei hangin a nungta ding hi.
  </para>
  <para style="p">
    <verse number="58" style="v"/>Hih khomun in vantung pan hong kumsuk khomun ahi hi. Pute pate in khomun ne-in a si uh bang hi loin, hih khomun a nete in a nungta tawntung ding uh hi,” a ci hi.
  </para>
  <para style="p">
    <verse number="59" style="v"/>Kapernaum khua-ah kikhopna inn sungah Zeisu in a hilh lai takin hih thu teng a gen hi.
  </para>
  <para style="p">
    <verse number="60" style="v"/>Tua ahih ciangin, ama nungzui tampite in hih thu a zak uh ciangin, “Hih thu a haksa mahmah hi, kua in theitel zo ding ahi hiam?” a ci uh hi.
  </para>
  <para style="p">
    <verse number="61" style="v"/>Ahih hangin Zeisu in tua thu hangin ah a nungzuite in a phunpihna thu a sin sungah a theih ciangin, “Hih thu in note hong puksak hiam?
  </para>
  <para style="p">
    <verse number="62" style="v"/>Mihing Tapa in ama omna ngeiah a kahtokik na muh uh ciangin, bangci na ngaihsun ding uh hiam?
  </para>
  <para style="p">
    <verse number="63" style="v"/>Nuntakna a piapa in kha ahi hi. Sa in phattuamna a pia zo kei hi. Note kiangah kong thugenna in kha leh nuntakna ahi hi.
  </para>
  <para style="p">
    <verse number="64" style="v"/>Ahih hangin note lakah a um lo mi kimkhat a om hi.
  </para>
  <para style="p">
    <verse number="65" style="v"/>Tua ahih ciangin, ka Pa in thu a piak kei leh, kuamah kei kiangah hong pai thei kei hi kong ci hi,” a ci hi. Tua bang a cihna in bang hang hiam i cih leh, kua in um lo ding ahi zongin, kua in lehheek ding cih ahi zongin Zeisu in a cil panin a thei hi.
  </para>
  <para style="p">
    <verse number="66" style="v"/>Tua-a kipanin ama nungzui tampite in Zeisu tawh kipawl nawn loin a kihei kik uh hi.
  </para>
  <para style="p">
    <verse number="67" style="v"/>Zeisu in, “Note zong paikhia ding na hi uh hiam?” ci-in sawm-le-nihte kiangah a dot ciangin,
  </para>
  <para style="p">
    <verse number="68" style="v"/>Simon Piter in, “Topa aw, kote in kua kiangah pai ding ka hi uh hiam?
  </para>
  <para style="p">
    <verse number="69" style="v"/>Nang in nuntak tawntungna thu na nei hi. Nangmah in Pasian’ misiangtho na hi ci-in kote in umin ka thei uh hi,” a ci hi.
  </para>
  <para style="p">
    <verse number="70" style="v"/>Zeisu in, “sawm-le-nihte hong teel hilo ka hi hiam? Ahih hangin note lakah khat in dawi hilo ahi hiam?” a ci hi.
  </para>
  <para style="p">
    <verse number="71" style="v"/>Tua bang a cihna in, sawm-le-nihte lakah amah lehheek ding Simon Iskariot’ tapa Judas a cihnopna hi.
  </para>
  <chapter number="7" style="c"/>
  <para style="p">
    <verse number="1" style="v"/>Tua nung ciangin Zeisu Galile gam sungah a vak hi. Bang hang hiam i cih leh, Judah mite in Topa thah dingin zong uh ahih ciangin, Judah gam sungah vak ding a ut kei hi.
  </para>
  <para style="p">
    <verse number="2" style="v"/>Tua lai takin Judah mite’ Buk pawikham ding a nai zo hi.
  </para>
  <para style="p">
    <verse number="3" style="v"/>Zeisu’ sanggamte in, “Na bawl nate na nungzuite in a muh nadingun, hih pan paikhia in la, Judah gamah na pai in.
  </para>
  <para style="p">
    <verse number="4" style="v"/>Bang hang hiam na cih leh, mite kiangah a kithei nuampa in a kilang lona sungah bangmah a hih kei hi. Hih nate na bawl leh, leitungah na pumpi na kilangsak in,” ci-in a gen uh hi.
  </para>
  <para style="p">
    <verse number="5" style="v"/>Bang hangin tua bangin a ci uh hiam i cih leh, a sanggamte in zong Zeisu a um kei uh hi.
  </para>
  <para style="p">
    <verse number="6" style="v"/>Tua ahih ciangin Zeisu in, “Ka hun a tung nai kei hi; note hun ahih leh, a kicingkhol niloh hi.
  </para>
  <para style="p">
    <verse number="7" style="v"/>Leitung mite in no hong mudah thei kei uh hi. Kei hong mudah uh hi. Bang hang hiam na cih uh leh, amau’ gamtatna a hoih kei ci-in teci ka pang hi.
  </para>
  <para style="p">
    <verse number="8" style="v"/>Tua pawikhawmna ah no na pai un. Kei hih pawikhamna sungah ka pai nai kei ding hi,” a ci hi.
  </para>
  <para style="p">
    <verse number="9" style="v"/>Tua thu a gen khit ciangin, Galile gamah a om lai hi.
  </para>
  <para style="p">
    <verse number="10" style="v"/>A sanggamte pawikhamna-ah a paikhit uh ciangin, Zeisu zong a kilang loin a paisim hi.
  </para>
  <para style="p">
    <verse number="11" style="v"/>Tua ahih ciangin Judah mite in, “Koi lai-ah a om hiam?” ci-in dong uh a, pawi sungah a zong uh hi.
  </para>
  <para style="p">
    <verse number="12" style="v"/>Mihonpite in ama hangin thu tampi kikum uh hi. Mi kimkhat in, “Amah mipha ahi hi,” ci uh a, mi kimkhat in, “Mipha ahi kei hi, mihonpite a kheempa ahi hi,” a ci uh hi.
  </para>
  <para style="p">
    <verse number="13" style="v"/>Ahih hangin Judah mite a kihtak manunah kuamah in a tel takin a gen ngam kei uh hi.
  </para>
  <para style="p">
    <verse number="14" style="v"/>Pawikhamna a kimkhat a bawl lai takun, Zeisu biakna innpi-ah paito-a thu a hilh hi.
  </para>
  <para style="p">
    <verse number="15" style="v"/>Tua ahih ciangin Judah mite in, “Hih mi in laisim ngei lo napi-in bangci lai a thei hiam?” ci-in lamdang a sa uh hi.
  </para>
  <para style="p">
    <verse number="16" style="v"/>Tua ciangin Zeisu in, “Ka thuhilhna in keima thu ahi kei hi; kei hong sawlpa’ thu ahi hi.
  </para>
  <para style="p">
    <verse number="17" style="v"/>Mi khatpeuh mah in Pasian’ deih bangin a gamtat nop leh, hih thu Pasian’ thu ahi hiam, keima utthu banga gen ka hi hiam a thei ding hi.
  </para>
  <para style="p">
    <verse number="18" style="v"/>Ama utthu bang a hihpa in ama minthan’na a zong hi. A hong sawlpa minthan’na a zong mi ahih leh, thuman thutak mi hi a, ama sungah diklohna a om kei hi.
  </para>
  <para style="p">
    <verse number="19" style="v"/>Moses in Thukhamna no hong pia hilo ahi hiam? Ahih hangin note khat beek in hih Thukhamna na tang kei uh hi. Kei thah dingin bang hangin na hong zong uh hiam?” a ci hi.
  </para>
  <para style="p">
    <verse number="20" style="v"/>Mihonpite in, “Nang dawilawm nei na hi hi. Nang thah dingin kua in hong zong ahi hiam?” a ci uh hi.
  </para>
  <para style="p">
    <verse number="21" style="v"/>Zeisu in, “Sabbath ni-a ka bawlna thu khat note khempeuh in lamdang na sa uh hi.
  </para>
  <para style="p">
    <verse number="22" style="v"/>Moses in vunatna thu no hong pia hi. Ahih hangin Moses kiang pan na ngah uh ka ci kei hi; tanglai i pu i pate kiang pan na ngah uh hi. Tua ahih ciangin, Sabbath ni-in vun na at uh hi.
  </para>
  <para style="p">
    <verse number="23" style="v"/>Moses’ Thukhamna a siat thei loh nadingin Sabbath ni-in mi in vunatna a ngah hi. Ahih hangin Sabbath ni-in mi’ pumpi khat ka damsak ciangin bang hangin kei tungah heh na hi uh hiam?
  </para>
  <para style="p">
    <verse number="24" style="v"/>Maitang zahtakna tawh thu na khen kei un; aman takin thu na khen un,” a ci hi.
  </para>
  <para style="p">
    <verse number="25" style="v"/>Tua ahih ciangin Jerusalem khuami kimkhat in, “Hih pa in thah dinga a zon’pa uh hilo ahi hiam?
  </para>
  <para style="p">
    <verse number="26" style="v"/>En un, amah in a kilangin thu a hilh hangin kuamah in a kham kei hi. Hih pa in Khazih hi cih upa vaihawmte in a thei takpi uh hiam?
  </para>
  <para style="p">
    <verse number="27" style="v"/>Ahih hangin hihpa koipan hong pai cih i thei hi. Khazih hong pai ciangin ama pian’na kuamah in a thei kei ding hi,” a ci uh hi.
  </para>
  <para style="p">
    <verse number="28" style="v"/>Tua ahih ciangin Zeisu in, “Note in kei nong thei uh hi. Ka pian’na lah nong thei uh hi. Ahih hangin keima ut bangin hong pai ka hi kei hi. Kei hong sawlpa in thuman thutak tawh a dim hi. Tua pa na thei kei uh hi.
  </para>
  <para style="p">
    <verse number="29" style="v"/>Keimah in ka thei hi. Bang hang hiam na cih uh leh, ama kiang panin kong pai a, amah in kei hong sawl hi,” ci-in biakna innpi sungah a hilh lai takin a kiko hi.
  </para>
  <para style="p">
    <verse number="30" style="v"/>Tua ahih ciangin amaute in Topa mat nadingin a vaihawm uh hangin ama hun tung nai lo ahih ciangin, kuamah in ama tungah khut a nga kei hi.
  </para>
  <para style="p">
    <verse number="31" style="v"/>Mihonpi lakah mi tampite in amah um uh a, “Khazih hong pai ciangin hih pa’ lah sangin nalamdang zaw a lak ding hiam?” a ci uh hi.
  </para>
  <para style="p">
    <verse number="32" style="v"/>Mihonpite kikupna thu a theih uh ciangin, siampite leh Farisaite in Topa man dingin palikte a sawl uh hi.
  </para>
  <para style="p">
    <verse number="33" style="v"/>Tua ahih ciangin Zeisu in, “Note tawh tawlkhat bek ka om khit ciangin kei hong sawlpa kiangah ka ciahkik ding hi.
  </para>
  <para style="p">
    <verse number="34" style="v"/>Nong zon’ uh hangin nong mu kei ding uh hi. Ka omna mun nong tung zo kei ding uh hi,” a ci hi.
  </para>
  <para style="p">
    <verse number="35" style="v"/>Tua ahih ciangin, Judah mite in, “Ei muh zawh loh dingin amah koilam pai ding hiam? A kitheh zak a, om Grik mite lakah pai ding a, Grik mite kiangah thu a hilh ding hiam?
  </para>
  <para style="p">
    <verse number="36" style="v"/>‘Nong zon’ uh hangin nong mu kei ding uh hi,’ leh, ‘Ka omna mun na tung zo kei ding uh hi,’ a cihna in bang a cihnopna ahi hiam?” ci-in khat leh khat a kikum uh hi.
  </para>
  <para style="p">
    <verse number="37" style="v"/>Pawikham a tawp ni alianpen ni-in Zeisu ding a, “Mi khatpeuh in tui a duh leh, ka kiangah hong pai-in dawn ta hen.
  </para>
  <para style="p">
    <verse number="38" style="v"/>Kei hong umte Lai Siangtho sungah a kigelh bangin, ama sung pan nuntakna guntui a luangkhia ding hi,” ci-in a kiko hi.
  </para>
  <para style="p">
    <verse number="39" style="v"/>Tua bang a cihna in a umte’ ngah ding Kha Siangtho a cihna ahi hi. Bang hang hiam i cih leh, Zeisu in minthan’na ngah nai lo ahih ciangin Kha Siangtho a kipia nai kei hi.
  </para>
  <para style="p">
    <verse number="40" style="v"/>Tua ahih ciangin mihonpi kimkhat in tua thu a zak uh ciangin, “Hih pa in aman takpi-in kamsangpa ahi hi,” a ci uh hi.
  </para>
  <para style="p">
    <verse number="41" style="v"/>Kimkhat in, “Hih pa in Khazih hi,” a ci uh hi. Kimkhat in, “Khazih in Galile gam pan hong suak thei ding hiam?
  </para>
  <para style="p">
    <verse number="42" style="v"/>Khazih in David’ suan hi a, David’ omna Bethlehem khua sungah a suak ding hi,” ci-in Lai Siangtho in ci hilo ahi hiam?” a ci uh hi.
  </para>
  <para style="p">
    <verse number="43" style="v"/>Tua ahih ciangin, mihonpite lakah amah hangin thu kituak loin a kikhenthang uh hi.
  </para>
  <para style="p">
    <verse number="44" style="v"/>Tua bangin mi kimkhatte in Topa a mat nop uh hangin kuamah in ama tungah khut a nga kei hi.
  </para>
  <para style="p">
    <verse number="45" style="v"/>Tua ahih ciangin palikte, siampi liante leh Farisaite kiangah a ciahkik uh ciangin tuate in, “Bang hangin hong paipih lo na hi uh hiam?” ci-in a dong uh hi.
  </para>
  <para style="p">
    <verse number="46" style="v"/>Palikte in, “Tua pa’ hilh bangin kuamah in a hilh ngei kei hi,” a ci uh hi.
  </para>
  <para style="p">
    <verse number="47" style="v"/>Tua ahih ciangin, Farisaite in, “No nangawn hong kheem zo ahi hiam?
  </para>
  <para style="p">
    <verse number="48" style="v"/>Upa vaihawmte lakah ahi zongin, Farisaite lakah ahi zongin amah a um mi khat beek a om hiam?
  </para>
  <para style="p">
    <verse number="49" style="v"/>Thukhamna a thei lo hih mihonpite in kosiatna ngahte ahi uh hi,” a ci uh hi.
  </para>
  <para style="p">
    <verse number="50" style="v"/>A nidanga Zeisu kiangah hong pai, amaute laka khat Nikodemas in,
  </para>
  <para style="p">
    <verse number="51" style="v"/>“Eite Thukhamna in mi thu za a, a gamtatna thu a theih ma-in a thu khen thei hiam?” a ci hi.
  </para>
  <para style="p">
    <verse number="52" style="v"/>Amaute in, “Nang zong Galile mi na hi hiam? Galile gam sung pan kamsangpa a piang ngei hiam ci-in na zon’ leh piang ngei lo ci-in na thei ding hi,” a ci uh hi.
  </para>
  <para style="p">
    <verse number="53" style="v"/>Tua ahih ciangin, mi khempeuh amau innah a ciah uh hi.
  </para>
  <chapter number="8" style="c"/>
  <para style="p">
    <verse number="1" style="v"/>Zeisu Oliv Mual ah a pai hi.
  </para>
  <para style="p">
    <verse number="2" style="v"/>Zingsang tungin biakna innpi-ah a paikik leh, mi khempeuh ama kiangah hong pai uh a, Zeisu in tua mite thu a hilh hi.
  </para>
  <para style="p">
    <verse number="3" style="v"/>Laitheite leh Farisaite in numei khat pasal tawh a mawh laitak a muh uh ciangin, manin hong paipih uh a, mite lai zangah a koih khit uh ciangin,
  </para>
  <para style="p">
    <verse number="4" style="v"/>“Sia aw, hih numei a khialh laitak kimu hi.
  </para>
  <para style="p">
    <verse number="5" style="v"/>Thukhamna sungah hih bang mi, ‘Suang tawh deenglum un,’ ci-in Moses in thu hong vaikhak hi. Ahih hangin nang bang na ci hiam?” a ci uh hi.
  </para>
  <para style="p">
    <verse number="6" style="v"/>Tua bang a cih uh ciangin, Zeisu tungah mawhna zon’ nadingun ci-in a ze-et uh hi. Ahih hangin Zeisu kun a, a khutme tawh leiah lai a gelh hi.
  </para>
  <para style="p">
    <verse number="7" style="v"/>Amaute in a dot sawnsawn uh ciangin ding a, “Note lakah mawh nei lo mi khat in numei suang tawh deeng masa hen,” a cih khit ciangin,
  </para>
  <para style="p">
    <verse number="8" style="v"/>khatvei kun kikin a khutme tawh leiah a gelh hi.
  </para>
  <para style="p">
    <verse number="9" style="v"/>Tua thu a zak uh ciangin, a teekpen pan a khangnopen dongin khat nungah khat a paikhia uh hi. Zeisu guak om a, numei zong a lai zangah a om hi.
  </para>
  <para style="p">
    <verse number="10" style="v"/>Zeisu ding kik a, “Numei aw, amaute koi lai-ah a om uh hiam? Kuamah in nang thu hong khen lo hiam?” ci-in a dong hi.
  </para>
  <para style="p">
    <verse number="11" style="v"/>Numei in, “Kuamah in hong khen lo hi, Topa aw,” a ci hi. Zeisu in, “Ke’n zong kong khen kei ding hi. Pai in la, a nung ciangin na mawh nawn kei in,” a ci hi.
  </para>
  <para style="p">
    <verse number="12" style="v"/>Khatvei Zeisu in, “Keimah in hih leitung khuavak ka hi hi. Ka nung hong zuite in khuamial lakah pai loin nuntakna khuavak a ngah ding hi,” a ci hi.
  </para>
  <para style="p">
    <verse number="13" style="v"/>Tua ahih ciangin Farisaite in, “Nang ading nangma’n teci na pang hi. Na teci pan’na aman kei hi,” a ci uh hi.
  </para>
  <para style="p">
    <verse number="14" style="v"/>Zeisu in, “Keimah in kei ading teci ka pan’ hangin ka teci pan’na a man hi. Bang hang hiam na cih uh leh, keimah in koi lam pan hong pai a, koi lamah ka pai ding cih ka thei hi. Note in ahih leh, koi lam pan hong pai a, koi lamah ka pai ding cih na thei kei uh hi.
  </para>
  <para style="p">
    <verse number="15" style="v"/>Note in si leh sa khen bangin thu na khen uh a; kei in kuamah thu ka khen kei hi.
  </para>
  <para style="p">
    <verse number="16" style="v"/>Ahi hi. Keimah in thu ka khen zongin ka thukhenna a man hi. Bang hang hiam na cih uh leh, keimah guak ka hi kei hi; kei hong sawl Pa in kei tawh a omkhawm hi.
  </para>
  <para style="p">
    <verse number="17" style="v"/>Ahi hi; teci nih a om leh, thu aman hi ci-in note Thukhamna lai sungah kigelh hi.
  </para>
  <para style="p">
    <verse number="18" style="v"/>Keimah in keima ading teci ka pang hi. A hong sawl Pa in keima a ding teci a pang hi,” ci-in a gen hi.
  </para>
  <para style="p">
    <verse number="19" style="v"/>Tua hi-a amaute in, “Na Pa koi lai-ah om hiam?” ci-a a dot uh ciangin Zeisu in, “Note in kei nong theih kei uh leh, ka Pa zong na thei kei ding uh hi. Kei nong theih uh leh, ka Pa zong na thei ding uh hi,” a ci kik hi.
  </para>
  <para style="p">
    <verse number="20" style="v"/>Biakna innpi sungah thu a hilh lai takin, sumkholna dei sungah hih thu a gen hi. A hun tung nai lo ahih ciangin kuamah in a man kei uh hi.
  </para>
  <para style="p">
    <verse number="21" style="v"/>Tua ahih ciangin khatvei Zeisu in, “Kei ka ciah ding hi. Note in nong zon’ uh hangin nomau mawhna sungah na si ding uh hi. Ka paina mun nong tung zo kei ding uh hi,” a ci hi.
  </para>
  <para style="p">
    <verse number="22" style="v"/>Tua ahih ciangin Judah mite in, ‘Ka paina mun nong tung zo kei ding uh hi,” ci ahih ciangin amahmah kithat ding hiam?” a ci uh hi.
  </para>
  <para style="p">
    <verse number="23" style="v"/>Zeisu in, “Note in nuailam mi na hi uh hi. Kei in tunglam mi ka hi hi. Note in hih leitung pan a piang na hi uh hi. Kei in hih leitung pan a piang ka hi kei hi.
  </para>
  <para style="p">
    <verse number="24" style="v"/>Tua ahih ciangin, nomau mawhna sungah na si ding uh hi kong ci hi. Bang hang hiam na cih uh leh, keimah in tua pa ka hih lam na up kei uh leh, nomau mawhna sungah na si ding uh hi,” a ci hi.
  </para>
  <para style="p">
    <verse number="25" style="v"/>Tua ahih ciangin amaute in, “Nang kua na hi hiam?” ci-in a dot uh ciangin Zeisu in, “Keimah in a cil pek panin note kiangah kong gen bangin ka hi hi,
  </para>
  <para style="p">
    <verse number="26" style="v"/>Note tungah gen ding leh khen ding thu tampi ka nei hi; ahih hangin kei hong sawlpa in thumanpa ahi hi. Ama kiang pan ka zak bang bekin leitung mite kiangah ka hilh hi,” a ci hi.
  </para>
  <para style="p">
    <verse number="27" style="v"/>Amah in Pa thu a gen ahih lam a thei kei uh hi.
  </para>
  <para style="p">
    <verse number="28" style="v"/>Tua ahih ciangin Zeisu in, “Note in Mihing Tapa na khaitoh khit uh ciangin, tua pa ka hih leh ka deih bang hih loin ka Pa in hong sinsak bangin hih thu ka gen hi cih note’n na thei ding uh hi.
  </para>
  <para style="p">
    <verse number="29" style="v"/>Kei hong sawlpa in kei tawh a omkhawm hi. Amah in kei hong nusia kei ding hi. Bang hang hiam na cih uh leh, ama deihna bangin ka hih tawntung hi,” a ci hi.
  </para>
  <para style="p">
    <verse number="30" style="v"/>Tua thu a gen lai takin mi tampi in a um uh hi.
  </para>
  <para style="p">
    <verse number="31" style="v"/>Tua ahih ciangin Zeisu in amah a um Judah mite kiangah, “Ka thuhilhna na zuih uh leh ka nungzui taktakte na hi ding uh hi.
  </para>
  <para style="p">
    <verse number="32" style="v"/>Thuman taktak zong na thei ding uh a, tua thuman thutak in note hong suaktasak ding hi,” ci-in a gen hi.
  </para>
  <para style="p">
    <verse number="33" style="v"/>Tuate in, “Kote in Abraham’ suante ka hi uh hi. Cikmah hunin mi’ sila-in ka om ngei kei uh hi. Note hong suaktasak ding hi, bang hangin ci na hi hiam?” ci-in a dong kik uh hi.
  </para>
  <para style="p">
    <verse number="34" style="v"/>Zeisu in, “Aman takpi kong cih-inah, ‘Mawhna a bawlte khempeuh in mawhna’ sila ahi uh hi.
  </para>
  <para style="p">
    <verse number="35" style="v"/>Sila in inn sungah a om tawntung kei hi; ahih hangin tapa ahih leh a om tawntung hi.
  </para>
  <para style="p">
    <verse number="36" style="v"/>Tua ahih ciangin, Tapa in note hong suahtaksak leh suaktate taktak na hi ding uh hi.
  </para>
  <para style="p">
    <verse number="37" style="v"/>Note in Abraham’ suante na hih uh ka thei hi. Ahih hangin, ka thuhilhna in note sungah om nading ngah lo ahih ciangin note in thah dingin kei nong zong uh hi.
  </para>
  <para style="p">
    <verse number="38" style="v"/>Keimah in ka Pa kiangah ka muh bangin kong hilh hi. Note in zong na pa uh kiangah na zak bangun na gamta uh hi,” a ci hi.
  </para>
  <para style="p">
    <verse number="39" style="v"/>Amaute in, “Ka pa uh Abraham ahi hi,” a ci uh hi. Zeisu in zong, “Note in Abraham’ suan na hih uh leh, Abraham gamtat bangin na gamta ding uh hi.
  </para>
  <para style="p">
    <verse number="40" style="v"/>Ahih hangin ka Pa kiangah ka zak bangin note kiangah thuman thutak hong hilhpa keimah thah dingin tu-in na hong zong uh hi. Abraham in tua bangin a gamta kei hi.
  </para>
  <para style="p">
    <verse number="41" style="v"/>Note in na pa uh a gamtat bangin na gamta uh hi,” a ci hi. Amaute in, “Kote in zawlta ka hi kei uh hi; Pasian kici Pa khat bek ka nei uh hi,” a ci uh hi.
  </para>
  <para style="p">
    <verse number="42" style="v"/>Zeisu in, “Pasian in note’ Pa ahih takpi leh, note in kei nong it ding uh hi. Bang hang hiam na cih uh leh, keimah in Pasian kiang pan hong pusuakin kong pai hi. Keima ut bangin kong pai kei hi, Amah in kei hong sawl hi.
  </para>
  <para style="p">
    <verse number="43" style="v"/>Bang hangin ka thu thei lo na hi uh hiam? Ka thuhilhna ngai nuam lo na hih uh ciangin, ka thu na thei kei uh hi.
  </para>
  <para style="p">
    <verse number="44" style="v"/>Note in na pa uh dawimangpa’ suan na hi uh hi. A gilo na pa uh deihna bangin na gamta nuam uh hi. Amah in a cil panin mi thatpa hi a, thumanna nei lo ahih ciangin thuman thutak sungah a kip kei ding hi. Amah in thuzuau a gen ciangin ama thu a gen hi. Bang hang hiam na cih uh leh, amah in zuauthu gen leh thuzuaupa lah ahi hi.
  </para>
  <para style="p">
    <verse number="45" style="v"/>Thuman thutak ka gen ciangin ka thu na um kei uh hi.
  </para>
  <para style="p">
    <verse number="46" style="v"/>Ka tungah mawhna a om hi ci-in note lakah kua in hong lak ahi hiam? Keimah in thuman thutak hilh ka hih leh, bang dingin kei hong um lo na hi uh hiam?
  </para>
  <para style="p">
    <verse number="47" style="v"/>Pasian tawh a kipawlte in Pasian’ thu a ngai thei hi. Note in Pasian tawh kipawl lo na hih uh ciangin ka thu na ngai kei uh hi,” ci-in a gen hi.
  </para>
  <para style="p">
    <verse number="48" style="v"/>Judah mite in, “Nang Samaria mi na hi a, dawilawm nei na hi kong cihna uh man hilo ahi hiam?” a ci kik uh hi.
  </para>
  <para style="p">
    <verse number="49" style="v"/>Zeisu in, “Keimah in dawilawm nei ka hi kei hi. Ka Pa ka zahtak a, note in kei nong simmawh uh hi.
  </para>
  <para style="p">
    <verse number="50" style="v"/>Ahih hangin keimah in minthan’na ka zong kei hi. Ka minthan’ nading a zong thukhen ding khat a om hi.
  </para>
  <para style="p">
    <verse number="51" style="v"/>Ke’n aman takpi kong cih-inah, mi khatpeuh in ka thu a ngaih leh, sihna tawh a tawntungin a kipelh ding hi,” a ci hi.
  </para>
  <para style="p">
    <verse number="52" style="v"/>Judah mite in, “Nang dawilawm nei na hi ci-in tu-in ka thei uh hi. Abraham akipan kamsangte a si khin zo uh hi. Nang in, ‘Mi khatpeuh in keima thu a ngaih leh, sihna a thuak kei ding hi,’ na ci hi.
  </para>
  <para style="p">
    <verse number="53" style="v"/>A sisa ka pa uh Abraham sangin lianzaw na hi hiam? Pasian’ kamsangte zong a si zo uh hi. Nang kua lima kibawl na hi hiam?” a ci uh hi.
  </para>
  <para style="p">
    <verse number="54" style="v"/>Zeisu in, “Keima minthan’na kong lah leh, ka minthan’na a mawkna ahi ding hi. Ka min a thangsakpa in ka Pa ahi hi. Tua Pa in, ‘Kote Pasian ahi hi,’ na cihpa uh ahi hi.
  </para>
  <para style="p">
    <verse number="55" style="v"/>Note in tua Pasian na thei kei uh hi. Ahih hangin ke’n ahih leh, ka thei hi. Ka thei kei hi ci leng, note bangin zuauthu gen ka hi ding hi. Ahih hangin tua Pasian thei-in ama thu ka ngai hi.
  </para>
  <para style="p">
    <verse number="56" style="v"/>Na pa uh Abraham in keima ni a mu nuam hi. A mu-a a lungdam mahmah hi,” a ci hi.
  </para>
  <para style="p">
    <verse number="57" style="v"/>Tua ahih ciangin Judah mite in, “Kum sawmnga zong na pha nai kei hi. Abraham mu zo na hi hiam?” a ci uh hi.
  </para>
  <para style="p">
    <verse number="58" style="v"/>Zeisu in, “Ke’n aman takpi kong cih-inah, Abraham’ pian’ ma-in kei ka om hi,” a ci hi.
  </para>
  <para style="p">
    <verse number="59" style="v"/>Tua ahih ciangin amaute in Zeisu suang tawh deeng dingin suang tawm uh a, ahih hangin Zeisu bu-in biakna innpi sung pan a paikhia hi.
  </para>
  <chapter number="9" style="c"/>
  <para style="p">
    <verse number="1" style="v"/>Zeisu lampi-ah a pai lai takin a nu’ sung pan mittaw khat a mu hi.
  </para>
  <para style="p">
    <verse number="2" style="v"/>A nungzuite in, “Rabbi aw, kua mawhna hanga hihpa’ mittaw ahi hiam? Ama mawhna hang ahi hiam, a nu leh pa’ mawhna hang ahi hiam?” ci-in a dong uh hi.
  </para>
  <para style="p">
    <verse number="3" style="v"/>Zeisu in, “Hih pa’ mawhna hang ahi zongin, a nu leh pa’ mawhna hang ahi zongin ahi kei hi. Pasian’ nasepna ama tungah a kilat theih nadingin mittaw-in a suak hi.
  </para>
  <para style="p">
    <verse number="4" style="v"/>Ni a om lai teng kei hong sawlpa’ na i seem ding hi. Kuamah in na a sep theih loh hun zan hong tung ding hi.
  </para>
  <para style="p">
    <verse number="5" style="v"/>Leitungah ka om lai tengin leitung’ khuavak ka hi hi,” a ci hi.
  </para>
  <para style="p">
    <verse number="6" style="v"/>Tua khit ciangin lei tungah a cil sia a, cil tawh buan a bawl khit ciangin mittawpa’ mit ah buan nuhsak a,
  </para>
  <para style="p">
    <verse number="7" style="v"/>“Pai in la, Siloam bual tui sungah na mit na sil in,” ci-in a sawl hi. Siloam a khiatna in “Hong sawl hi” cihnopna hi. Tua ahih ciangin, tua pa pai-in a sil khit ciangin a mit in khua mu-in hong ciahkik hi.
  </para>
  <para style="p">
    <verse number="8" style="v"/>Tua ahih ciangin amah in khutdawh ngen mi ahih lam a inn veengte leh amah a mu ngeite in, “Hih pa in tu-a khutdawh ngenpa hilo ahi hiam?” a ci uh hi.
  </para>
  <para style="p">
    <verse number="9" style="v"/>Midangte in, “Ahi hi,” a ci uh hi. Kimkhat in, “Ahi kei hi, a kibang hi,” a ci uh hi. Amah in, “Kei tua pa ka hi hi,” a ci hi.
  </para>
  <para style="p">
    <verse number="10" style="v"/>Tua ahih ciangin amau in, “Tua ahih leh, na mittang bangci-a hong vak ahi hiam?” a ci uh hi.
  </para>
  <para style="p">
    <verse number="11" style="v"/>Amah in, “Zeisu kici mi khat in buan bawla ka mitah a nuh khit ciangin, ‘Siloam bualah pai in la, sil in,’ hong cih bangin pai-in ka sil leh, khua ka mu hi,” a ci hi.
  </para>
  <para style="p">
    <verse number="12" style="v"/>Amau in, “Tua pa koi lai-ah om hiam?” ci-a a dot uh ciangin, “Ka thei kei hi,” a ci hi.
  </para>
  <para style="p">
    <verse number="13" style="v"/>Amaute in tua mittawpa Farisaite kiangah a paipih uh hi.
  </para>
  <para style="p">
    <verse number="14" style="v"/>Zeisu in buan bawlin mit a vaksak ni in Sabbath ni ahi hi.
  </para>
  <para style="p">
    <verse number="15" style="v"/>Tua ahih ciangin khatvei Farisaite in zong, “Na mitang bangci a hong vak hiam?” ci-in a dong kik uh hi. Amah in, “Ka mitah buan hong nuh a, ka sil khit ciangin khua ka mu thei hi,” a ci hi.
  </para>
  <para style="p">
    <verse number="16" style="v"/>Tua ahih ciangin Farisaite kimkhat in, “Hih mi in Sabbath ni tang lo ahih ciangin Pasian sawl mi ahi kei hi,” a ci uh hi. Kimkhat in, “Mawhnei mi khat in hih bang nalamdang a lak thei ding hiam?” a ci uh hi. Tua ahih ciangin amaute kithutuak loin a kikhenthang uh hi.
  </para>
  <para style="p">
    <verse number="17" style="v"/>Tua ciangin khatvei amau in, “Na mit hong vaksakpa kua tawh kibang ahi hiam? Bangci na ngaisun hiam?” ci-in mittaw ngeipa a dong uh hi. Amah in, “Pasian’ kamsangpa ahi hi,” a ci hi.
  </para>
  <para style="p">
    <verse number="18" style="v"/>Tua ciangin Judah mite in mittaw khua mukikpa’ nu leh pa sam uh a, “Hih pa in a suahpih mittaw ahi na cih na tapa uh ahi hiam?
  </para>
  <para style="p">
    <verse number="19" style="v"/>Tua ahih leh, bangci tu-in khua mu thei hiam?” ci-in a dot matengun amah in nidang lai mittawsa a nung ciangin khua mu kik cih a um kei uh hi.
  </para>
  <para style="p">
    <verse number="20" style="v"/>A nu leh pate in, “Hih pa in komau tapa hi a, a suahpih mittaw ahih ka thei uh hi.
  </para>
  <para style="p">
    <verse number="21" style="v"/>Ahih hangin tu-in bangci a khua mukik thei hiam ci-in ka thei kei uh hi. Kua in ama mit vaksak hiam ci-in ka thei kei uh hi. Amah khan’ cing zo hi; amah na dong un, amah in ama thu hong gen ding hi,” a ci uh hi.
  </para>
  <para style="p">
    <verse number="22" style="v"/>A nu leh pate in Judah mite a kihtak manunah tua bangin a gen uh hi. Bang hang hiam i cih leh, “Zeisu in Khazih ahi hi a ci mi khempeuh biakna innpi pan kihawlkhia ding hi,” ci-in amaute in a vaihawm zo uh hi.
  </para>
  <para style="p">
    <verse number="23" style="v"/>Tua ahih ciangin amaute in, “Amah a khan’ cing zo hi, amah na dong un,” a ci uh hi.
  </para>
  <para style="p">
    <verse number="24" style="v"/>Tua ahih ciangin, a mittaw ngeipa sam kik uh a, “Pasian phat in, hih mi in mawhnei mi ahih kote’n ka thei uh hi,” a cih uh ciangin,
  </para>
  <para style="p">
    <verse number="25" style="v"/>amah in, “Mawhnei mi hiam hi lo hiam ka thei kei hi. Thu khat ka thei hi; nidangin mittaw ka hi a, tu-in khua ka mu thei hi,” a ci hi.
  </para>
  <para style="p">
    <verse number="26" style="v"/>Tua ciangin amaute in, “Nangma tungah bang hong bawl ahi hiam? Na mittang bangci a hong vaksak hiam?” ci-in a dot kik uh leh,
  </para>
  <para style="p">
    <verse number="27" style="v"/>amah in, “Keimah in khatvei kong gen khit hangin na ngai kei uh hi. Bang hangin za kik nuam na hi uh hiam? Ama nungzui suak nuam na hi uh hiam?” ci-in a dawng kik hi.
  </para>
  <para style="p">
    <verse number="28" style="v"/>Amaute in, “Nangmah in ama nungzui na hi hi. Ahih hangin kote ka hih uh leh, Moses’ nungzuite ka hi uh hi.
  </para>
  <para style="p">
    <verse number="29" style="v"/>Pasian in Moses kiangah thu pia zo cih ka thei uh hi. Ahih hangin hih pa ahih leh, koi pan hong piang hiam ka thei kei uh hi,” ci-in a gensia uh hi.
  </para>
  <para style="p">
    <verse number="30" style="v"/>Amah in, “Ka mittang hong vaksak hi napi-in a pian’na na theih loh uh lamdang hi.
  </para>
  <para style="p">
    <verse number="31" style="v"/>Pasian in mawhneite’ thu ngai lo hi ci-in eite i thei hi. Pasian zahtaka ama deihna a zui mite thu Pasian in a ngai hi.
  </para>
  <para style="p">
    <verse number="32" style="v"/>Lei piancil akipanin kuamah in suahpih mittaw khua a musak kik hi ci-in a kiza ngei kei hi.
  </para>
  <para style="p">
    <verse number="33" style="v"/>Hih pa in Pasian kiang pan hong pai kei leh, bangmah a hih thei kei ding hi,” a ci hi.
  </para>
  <para style="p">
    <verse number="34" style="v"/>Amaute in, “Nangmah in na suah akipan khialhna tawh kidim hi napi-in, kote thu hong hilh ding na hi hiam?” ci-in tua pa biakna innpi pan a hawlkhia uh hi.
  </para>
  <para style="p">
    <verse number="35" style="v"/>Amaute in amah a hawlkhiatna thu Zeisu in za a, tua pa a muh ciangin, “Pasian’ Tapa na um hiam?” ci-in a dong hi.
  </para>
  <para style="p">
    <verse number="36" style="v"/>Amah in, “Topa aw, amah ka up nadingin Pasian’ Tapa kua ahi hiam?” ci-in a dawng kik hi.
  </para>
  <para style="p">
    <verse number="37" style="v"/>Zeisu in, “Amah na mu zo tham loin nang tawh tu-in thu genpa in Pasian’ Tapa ahi hi,” a ci hi.
  </para>
  <para style="p">
    <verse number="38" style="v"/>Amah in, “Topa aw, ka um hi,” ci-in amah a bia hi.
  </para>
  <para style="p">
    <verse number="39" style="v"/>Zeisu in, “Khua mu thei lote a muh nading ahi zongin, khua mu theite in mittawt nading ahi zongin thu khen dingin leitungah kong pai hi,” a ci hi.
  </para>
  <para style="p">
    <verse number="40" style="v"/>Ama kiangah a om Farisaite kimkhat in tua thu a zak uh ciangin, “Ko zong mittaw ka hi uh hiam?” ci-in a dong uh hi.
  </para>
  <para style="p">
    <verse number="41" style="v"/>Zeisu in, “Note mittaw na hih uh leh, mawhna na nei kei ding uh hi. Ahih hangin ‘Khua ka mu uh hi,’ ci na hih uh ciangin na mawhna uh a om lai hi,” ci-in a gen hi.
  </para>
  <chapter number="10" style="c"/>
  <para style="p">
    <verse number="1" style="v"/>“Ke’n aman takpi kong cih-inah, tuukhumna sungah kongpi lam pan lut lo a, lamdang pan kahto-a a lut mi in guta buluh ahi hi.
  </para>
  <para style="p">
    <verse number="2" style="v"/>Kongpi pan a lut mi in tuucing ahi hi.
  </para>
  <para style="p">
    <verse number="3" style="v"/>Kongcingpa in ama ading hon’ thei a, a tuute in ama kam a ngai uh hi. Amah in tuute a minin sam a, pua lamah a paipih hi.
  </para>
  <para style="p">
    <verse number="4" style="v"/>Ama tuute khempeuh a khah khit ciangin a mai-ah pai a, tuute in a zui uh hi. Bang hang hiam na cih uh leh, amaute in ama aw a thei uh hi.
  </para>
  <para style="p">
    <verse number="5" style="v"/>Ahih hangin midang nung a zui kei ding uh a; a kiang pan a taikhia ding uh hi. Bang hang hiam na cih uh leh, midangte’ aw a thei kei uh hi,” ci-in Zeisu in a hilh hi.
  </para>
  <para style="p">
    <verse number="6" style="v"/>Tua thugentehna Zeisu in a hilh hangin, amaute in a khiatna a thei kei uh hi.
  </para>
  <para style="p">
    <verse number="7" style="v"/>Tua ahih ciangin khatvei Zeisu in, “Ke’n aman takpi kong cih-inah, keimah in tuukhumna kongpi ka hi hi.
  </para>
  <para style="p">
    <verse number="8" style="v"/>Ka mai-a hong paite khempeuh in guta buluhte ahi uh hi. Ahih hangin tuate’ aw tuute in a ngai kei uh hi.
  </para>
  <para style="p">
    <verse number="9" style="v"/>Keimah in kongpi ka hi hi. Mi khat in kei tung tawnin a lut leh, gal tawh kipelh ding a, sungtum pusuakin an nek ding lonona mun a mu ding hi.
  </para>
  <para style="p">
    <verse number="10" style="v"/>Gutate in gu ding that ding leh susia ding longal a hong pai kei uh hi. Kei ka hih leh, tuute in nuntakna ngah tham loin nuntakna a dimtak a ngah nadingun kong pai hi.
  </para>
  <para style="p">
    <verse number="11" style="v"/>Keimah in migi tuucing ka hi hi. Migi tuucing in a tuute tang dingin a nuntakna a paai hi.
  </para>
  <para style="p">
    <verse number="12" style="v"/>Tuu neipa hi lo a kicial tuucing ahih leh, ngia hong pai a muh ciangin tuute nusia-in tai a; ngia in tuute manin a kithehthangsak hi.
  </para>
  <para style="p">
    <verse number="13" style="v"/>Amah in a kicial hi a, tuute’ phat nading ngaihsun loin a taisan hi.
  </para>
  <para style="p">
    <verse number="14" style="v"/>Migi tuucing ka hi hi. Pa in kei hong thei-a kei in Pa ka theih bangin,
  </para>
  <para style="p">
    <verse number="15" style="v"/>ka tuute ka thei a; ka tuute in zong kei hong thei uh hi. Keimah in zong tuute tangdingin ka nuntakna ka paai hi.
  </para>
  <para style="p">
    <verse number="16" style="v"/>Hih tuukhumna sunga om lo tuute zong ka nei lai hi. Tua tuute zong ka hong paipih lai ding hi. Amaute in ka aw a ngai ding uh a, amaute hon’ khat suakin tuucing khat a om ding hi.
  </para>
  <para style="p">
    <verse number="17" style="v"/>Tua ahih ciangin keimah in ka nuntakna ka lak kik dingin paai ka hih ciangin, ka Pa in kei hong it hi.
  </para>
  <para style="p">
    <verse number="18" style="v"/>Ka nuntakna kuamah in hong sut kei hi, keima ut thu-in ka paai hi. Ka nuntakna paaikhia-a lakkik theih nading thu ka nei hi. Tua thu ka Pa in hong pia hi,” ci-in a gen hi.
  </para>
  <para style="p">
    <verse number="19" style="v"/>Tua thu hangin Judah mite kithutuak loin a kikhenthang kik uh hi.
  </para>
  <para style="p">
    <verse number="20" style="v"/>Amau lakah mi tampite in, “Amah dawilawm nei mihai ahi hi; ama thu bang hangin ngai na hi uh hiam?” a ci uh hi.
  </para>
  <para style="p">
    <verse number="21" style="v"/>Kimkhat in, “Tua thu in dawilawm neite’ thu ahi kei hi. Dawi in mittawte khua musak thei ding ahi hiam?” a ci uh hi.
  </para>
  <para style="p">
    <verse number="22" style="v"/>Jerusalem khua-ah ki-apna pawikhamna a om lai takin phalbi lai hi a;
  </para>
  <para style="p">
    <verse number="23" style="v"/>Zeisu biakna innpi tual Solomon’ innliim ah a kawi pai hi.
  </para>
  <para style="p">
    <verse number="24" style="v"/>Tua lai takin Judah mite in Zeisu kimkotin hong kikhawm uh a, “Bang tanvei ko hong lungkhamsak ding na hi hiam? Nang Khazih na hih leh, tangtakpi-in hong gen in,” a ci uh hi.
  </para>
  <para style="p">
    <verse number="25" style="v"/>Zeisu in, “Kong hilh khit hangin na um kei uh hi. Ka Pa’ min tawh ka bawl nalamdangte in ka teci ahi hi.
  </para>
  <para style="p">
    <verse number="26" style="v"/>Ahih hangin note ka tuuhon sungah om lo na hih uh ciangin na um kei uh hi.
  </para>
  <para style="p">
    <verse number="27" style="v"/>Ka tuute in keima aw a ngai uh a, ka tuute ka thei a, keima nung hong zui uh hi.
  </para>
  <para style="p">
    <verse number="28" style="v"/>Keimah in amaute nuntak tawntungna ka pia a, cikmah ciangin a kisia kei ding uh hi. Kuamah in ka tuute ka khut sung pan hong sut zo kei ding hi.
  </para>
  <para style="p">
    <verse number="29" style="v"/>Amaute hong pia ka Pa in na khempeuh sangin lianzaw ahih ciangin, ka Pa’ khut pan kuamah in a sut zo kei ding hi.
  </para>
  <para style="p">
    <verse number="30" style="v"/>Keimah in ka Pa tawh pumkhat ka hi uh hi,” ci-in a gen hi.
  </para>
  <para style="p">
    <verse number="31" style="v"/>Tua ahih ciangin Judah mite in suang tawh deeng dingin suang a tawm kik uh hi.
  </para>
  <para style="p">
    <verse number="32" style="v"/>Zeisu in, “Pasian kiang pan ka ngah thupha tampi kong lak zo hi. Tua thu lakah bang thu hangin suang tawh deeng dingin hong kipan na hi uh hiam?” ci-in a dong hi.
  </para>
  <para style="p">
    <verse number="33" style="v"/>Judah mite in, “Apha bawlna hangin suang tawh hong deeng ding ka hi kei uh hi. Nang mihing hi napi-in Pasian bangin na kibawl a, Pasian na gensiat maninah suang tawh hong deeng ding ka hi uh hi,” a ci kik uh hi.
  </para>
  <para style="p">
    <verse number="34" style="v"/>Zeisu in, “Note in pasiante na hi uh hi ka ci hi,’ ci-in note’ Thukhamna lai sungah kigelh hilo ahi hiam?
  </para>
  <para style="p">
    <verse number="35" style="v"/>Pasian thu a ngahte in pasiante ahi uh a kicih leh, Pasian Lai Siangtho kinial lo ahih ciangin,
  </para>
  <para style="p">
    <verse number="36" style="v"/>Pa in ama adingin a sian’thosak a, leitung ah a paisak keimah in, ‘Pasian’ Tapa ka hi,’ ka cih ciangin, ‘Pasian na gensia hi,’ hong ci na hi uh hiam?
  </para>
  <para style="p">
    <verse number="37" style="v"/>Kei in ka Pa’ ut bangin ka gamtat kei leh, hong um kei un.
  </para>
  <para style="p">
    <verse number="38" style="v"/>Ahih hangin, ka gamtat leh, kei nong um kei uh zongin ka bawlna thu um un. Tua bangin na up uh leh, Pa in kei sungah om a, kei in Pa sungah ka om cih thei-in na ciamteh ding uh hi,” a ci hi.
  </para>
  <para style="p">
    <verse number="39" style="v"/>Amaute in Topa mat nading a zon’ kik uh ciangin amaute’ khut sung pan a paikhia hi.
  </para>
  <para style="p">
    <verse number="40" style="v"/>Johan in a masa bel a baptaizna mun Jordan gun galah Zeisu pai kik a, tuasan takah a om hi.
  </para>
  <para style="p">
    <verse number="41" style="v"/>Mi tampite a kiangah va pai uh a, “Johan in nalamdang a lah loh hangin hih mi thu Johan in a genna khempeuh a man hi,” a ci uh hi.
  </para>
  <para style="p">
    <verse number="42" style="v"/>Tuasan takah mi tampite in Topa a um uh hi.
  </para>
  <chapter number="11" style="c"/>
  <para style="p">
    <verse number="1" style="v"/>Mari leh a sanggamnu Martha omna Bethani khua-ah Lazaras kici mi khat cina-in a om hi.
  </para>
  <para style="p">
    <verse number="2" style="v"/>Cinapa Lazaras’ sanggamnu Mari in Zeisu’ khe sathau nuh a, a sam tawh a nulsaknu hi.
  </para>
  <para style="p">
    <verse number="3" style="v"/>Tua hi a, a sanggamnute in Zeisu kiangah mi sawl uh a, “Topa aw, na itpa cina-in a om hi,” ci-in a ko uh hi.
  </para>
  <para style="p">
    <verse number="4" style="v"/>Zeisu in tua thu a zak ciangin, “Hih cinatna in sih nading natna ahi kei hi. Pasian’minthan’ nading leh Pasian’ Tapa’ minthan’na a kilah nading hi,” a ci hi.
  </para>
  <para style="p">
    <verse number="5" style="v"/>Zeisu in Martha, a sanggamnu leh Lazaras a it hi.
  </para>
  <para style="p">
    <verse number="6" style="v"/>Tua ahih ciangin Lazaras’ cinat thu a zak ciangin pai loin ama omna munah ni nih a om lai hi.
  </para>
  <para style="p">
    <verse number="7" style="v"/>Tua nung ciangin, “Tu-in Judah gam lamah pai kik ni,” ci-in a nungzuite kiangah a gen hi.
  </para>
  <para style="p">
    <verse number="8" style="v"/>A nungzuite in, “Rabbi aw, Judah mite in tu nangawnin nang suang tawh deen’ dingin hong zong uh ahih ciangin, tua lam pai kik ding na hi hiam? a ci uh hi.
  </para>
  <para style="p">
    <verse number="9" style="v"/>Zeisu in, “Nisuah leh nitum kikal nai sawm leh nai nih pha hilo ahi hiam? Mi khat in sun lai takin a pai leh, leitung khuavak a muh maninah a kipuk thei kei ding hi.
  </para>
  <para style="p">
    <verse number="10" style="v"/>Ahih hangin mi khat in khuamial lai takin a pai leh, ama sungah khuavak om lo ahih ciangin a puk thei hi,” a ci hi.
  </para>
  <para style="p">
    <verse number="11" style="v"/>Tua thu amah in gen a, tua nung ciangin Zeisu in, “I lawmpa Lazaras ihmu-in a om hi. A phong dingin ka pai ding hi,” a ci hi.
  </para>
  <para style="p">
    <verse number="12" style="v"/>A nungzuite in, “Topa aw, a ihmut leh, a nuamtuam ding hi,” a ci uh hi.
  </para>
  <para style="p">
    <verse number="13" style="v"/>Zeisu in Lazaras’ sihna thu a gen hangin a ihmu taktak a cihna bangin a nungzuite in a ngaihsun uh hi.
  </para>
  <para style="p">
    <verse number="14" style="v"/>Tua ahih ciangin Zeisu in, “Lazaras a si zo hi,
  </para>
  <para style="p">
    <verse number="15" style="v"/>note in na up nadingun tuasan takah om lo ka hih ciangin ka lungdam hi. Ahih hangin tu-in ama kiangah va pai ni,” ci-in a tel gen hi.
  </para>
  <para style="p">
    <verse number="16" style="v"/>Didimas kici Thomas in nungzui a lawmte kiangah, “Ei zong Topa tawh sihna thuakkhawm dingin pai ni,” a ci hi.
  </para>
  <para style="p">
    <verse number="17" style="v"/>Zeisu a tun’ ciangin Lazaras han sungah ni li a pha zo hi ci-in a thei hi.
  </para>
  <para style="p">
    <verse number="18" style="v"/>Bethani khua in Jerusalem khua tawh tai nih dektak a kigamla hi.
  </para>
  <para style="p">
    <verse number="19" style="v"/>Martha leh Mari’ sanggampa si ahih ciangin, a hehnem dingin Judah mite tampi a hong pai uh hi.
  </para>
  <para style="p">
    <verse number="20" style="v"/>Zeisu hong paina thu Martha in a zak ciangin a dawn dingin a pai hi. Mari ahih leh, inn sungah tu-in a om lai hi.
  </para>
  <para style="p">
    <verse number="21" style="v"/>Martha in, “Topa aw, nang om lecin ka sanggampa a si kei ding hi.
  </para>
  <para style="p">
    <verse number="22" style="v"/>Tu nangawnin Pasian kiangah na nget khempeuh Pasian in hong pia ding cih ka thei hi,” a ci hi.
  </para>
  <para style="p">
    <verse number="23" style="v"/>Zeisu in, “Na sanggampa a thokik ding hi,” a cih ciangin
  </para>
  <para style="p">
    <verse number="24" style="v"/>Martha in, “Ni tawp Ni-a thawhkikna-ah a thokik ding cih ka thei hi,” a ci hi.
  </para>
  <para style="p">
    <verse number="25" style="v"/>Zeisu in, “Keimah in thawhkikna leh nuntakna ka hi hi. Kei hong umte in a sih hangin a nungtakik ding hi.
  </para>
  <para style="p">
    <verse number="26" style="v"/>Kei hong um a nungtate in zong cikmah ciangin a si ngei kei ding hi. Hih thu na um hiam?” ci-in a dot ciangin,
  </para>
  <para style="p">
    <verse number="27" style="v"/>amah in, “Ka um hi, Topa aw, Leitungah hong pai ding Pasian’ Tapa Khazih na hih ka um hi,” a ci hi.
  </para>
  <para style="p">
    <verse number="28" style="v"/>Tua bang a cih khit ciangin Martha ciah a, a sanggamnu kiangah, “Sia hong tung zo a, nang hong sam hi,” ci-in a ko sim hi.
  </para>
  <para style="p">
    <verse number="29" style="v"/>Tua thu a zak ciangin Mari thakhatin tho a, Zeisu va dawn hi.
  </para>
  <para style="p">
    <verse number="30" style="v"/>Tua lai takin Zeisu khua sungah a lut nai kei hi; Martha’ dawnna munah a om lai hi.
  </para>
  <para style="p">
    <verse number="31" style="v"/>Tua ciangin dahna hehnem dinga inn sungah Mari tawh a omkhawm Judah mite in, amah tho meengmeenga a paikhiat a muh uh ciangin, amah kap dingin hanah a pai ding hi ci-in a nung a zui uh hi.
  </para>
  <para style="p">
    <verse number="32" style="v"/>Tua ahih ciangin, Mari in Zeisu omna munah tung a, Topa a muh ciangin a khe mai-ah bokin, “Topa aw, nang om lecin ka sanggampa a si kei ding hi,” a ci hi.
  </para>
  <para style="p">
    <verse number="33" style="v"/>Mari akipan amah tawh hong paikhawm Judah mite a kap uh Zeisu in a muh ciangin, a sin sungah khuisa-a lungmangin,
  </para>
  <para style="p">
    <verse number="34" style="v"/>“Koiah, na vui uh hiam?” ci-in a dot leh, “Topa, hong pai in la, hong en in,” a ci uh hi.
  </para>
  <para style="p">
    <verse number="35" style="v"/>Zeisu a kap hi.
  </para>
  <para style="p">
    <verse number="36" style="v"/>Tua ahih ciangin Judah mite in, “En un, amah in bangzah takin Lazaras a it hiam!” a ci uh hi.
  </para>
  <para style="p">
    <verse number="37" style="v"/>Amaute lakah mi kimkhatte in, “Mittawpa khua a musak thei hih pa in hih mi zong a sih loh nadingin bawl thei lo ahi hiam?” a ci uh hi.
  </para>
  <para style="p">
    <verse number="38" style="v"/>Tua ciangin Zeisu in a sungah khuisa kawmin hanah a pai hi. Tua han in leihawm hi a, suang tawh a kisin hi.
  </para>
  <para style="p">
    <verse number="39" style="v"/>Zeisu in, “Suang lemkhia un,” a ci hi. Misipa’ sanggamnu Martha in, “Topa aw, tu-in ahih leh, a uih zo ding hi. Bang hang hiam na cih leh, ni li pha zo hi,” a cih leh,
  </para>
  <para style="p">
    <verse number="40" style="v"/>Zeisu in, “Nang na up leh, Pasian’ minthan’na na mu ding hi, hong ci zo hilo ka hi hiam?” a ci hi.
  </para>
  <para style="p">
    <verse number="41" style="v"/>Tua ahih ciangin amau in suang a lemkhia uh hi. Zeisu dakto a, “Pa aw, nang in keima thu hong ngai na hih ciangin na hehpihna ka phat hi.
  </para>
  <para style="p">
    <verse number="42" style="v"/>Nang in keima thu nong ngai niloh cih ke’n ka thei hi. Ahih hangin kei na hong sawl ka hih hong um mihonpite in a up nadingun, amau ading tua thu ka gen hi,” a ci hi.
  </para>
  <para style="p">
    <verse number="43" style="v"/>Tua bang a cih khit ciangin, “Lazaras aw, hong paikhia in,” ci-in nakpi-in a kiko hi.
  </para>
  <para style="p">
    <verse number="44" style="v"/>A sipa in a khut a khe han puan tawh kitun a, a maitang dial tawh kitunin a paikhia hi. Zeisu in, “Amah phel un la, na khahkhia un,” a ci hi.
  </para>
  <para style="p">
    <verse number="45" style="v"/>Tua ahih ciangin Mari kiangah hong pai Judah mi tampite in Zeisu’ bawlna a muh uh ciangin a um uh hi.
  </para>
  <para style="p">
    <verse number="46" style="v"/>Ahih hangin kimkhat ahih leh, Farisaite kiangah a pai uh a, Zeisu bawlna thu khempeuh a zasak uh hi.
  </para>
  <para style="p">
    <verse number="47" style="v"/>Tua ahih ciangin siampi liante leh Farisaite in upa vaihawmte kikhawmsak uh a, “Eite in bangci hih ding i hi hiam? Hih mi in nalamdang tampi a lak hi.
  </para>
  <para style="p">
    <verse number="48" style="v"/>Hih mi i koihkhong leh, mite khempeuh in amah a um ding uh a, Rom mite hong pai-in eite omna gam ahi zongin, eite pawl ahi zongin hong susia ding uh hi,” a ci uh hi.
  </para>
  <para style="p">
    <verse number="49" style="v"/>Amau lakah mi khat, tua kum siampi ukpa ahi Kai-afas in, “Note in bangmah na thei kei uh hi.
  </para>
  <para style="p">
    <verse number="50" style="v"/>Mi tampi tangding mi khat hong sih leh, Judah mite a kisiat sangin a pha zaw ci-in ngaihsun lo na hi uh hiam?” a ci hi.
  </para>
  <para style="p">
    <verse number="51" style="v"/>Tua bang a cihna in ama ut thu gen ahi kei hi. Tua kumin amah siampi ukpa ahih ciangin, Zeisu in mite tangding a si ding tham loin,
  </para>
  <para style="p">
    <verse number="52" style="v"/>mun khempeuh ah a kikhenthang Pasian’ tate a kikhawm kiksak dingin a si ding hi,” ci-in kamsangpa bangin a gen hi.
  </para>
  <para style="p">
    <verse number="53" style="v"/>Tua ahih ciangin tua ni-a kipan Zeisu a thah nadingun amaute kikumin a vaihawm uh hi.
  </para>
  <para style="p">
    <verse number="54" style="v"/>Tua ahih ciangin Judah mite lakah a kilangin Zeisu a pai nawn kei hi. Tua mun panin paikhia-in, gammang tawh kinai Efraim kici khua-ah pai a, a nungzuite tawh a omkhawm hi.
  </para>
  <para style="p">
    <verse number="55" style="v"/>Judah mite’ Paisan pawikham ding nai a, mi tampi in a kisian’thosak nadingun Paisan pawi ma-in gam khempeuh panin Jerusalem khua-ah a paito uh hi.
  </para>
  <para style="p">
    <verse number="56" style="v"/>Tua ahih ciangin, tuate in Zeisu zong uh a, “Bangci na ngaihsun uh hiam? Amah pawikhamna sungah hong pai lo ding hi ci-in na um uh hiam?” ci-in biakna innpi sungah ding-in a kidong uh hi.
  </para>
  <para style="p">
    <verse number="57" style="v"/>Siampi liante leh Farisaite in Zeisu’ omna mun a thei a om leh, amaute in a mat theih nadingun hong hilh ta hen, ci-in tua lai takin lai a hawm uh hi.
  </para>
  <chapter number="12" style="c"/>
  <para style="p">
    <verse number="1" style="v"/>Tua ahih ciangin Zeisu in Paisan pawikham nading ni guk a sap lai takin a sisa a thawhkiksakpa Lazaras omna Bethani khua-ah a pai hi.
  </para>
  <para style="p">
    <verse number="2" style="v"/>Tua ciangin tuasan takah nitak an a vak uh hi. Martha in an a vak hi. Lazaras in Topa tawh an ne pawlte lakah a om hi.
  </para>
  <para style="p">
    <verse number="3" style="v"/>Tua lai takin Mari in tampi a man mard paknamtui thawl khat la a, Zeisu’ khe nuhin a sam tawh a nul hi. Tua paknamtui in inn sung teng a zeel hi.
  </para>
  <para style="p">
    <verse number="4" style="v"/>A nungzuite khat Zeisu lehheekpa Judas Iskariot in,
  </para>
  <para style="p">
    <verse number="5" style="v"/>“Hih paknamtui dangka zathum tawh zuakin mizawngte bang hangin pia lo ahi hiam?” a ci hi.
  </para>
  <para style="p">
    <verse number="6" style="v"/>Tua bang a cih in mizawngte phattuamna ding ngaihsun hi lo hi; amah in gutapa hi a, dangka-ip tawi ahih ciangin, a sunga omsa teng sawk thei ahih hang hi.
  </para>
  <para style="p">
    <verse number="7" style="v"/>Zeisu in, “Ka luang vui ding ni dongin amah in hih paknamtui koihkhol ta hen.
  </para>
  <para style="p">
    <verse number="8" style="v"/>Bang hang hiam na cih uh leh, mizawngte in note tawh a omkhawm ngitnget uh hi. Kei ka hih leh, note tawh omkhawm ngitnget ding ka hi kei hi,” a ci hi.
  </para>
  <para style="p">
    <verse number="9" style="v"/>Tuasan takah Zeisu a om Judah mite in a theih uh ciangin, amaute in Zeisu hang bek hi lo, a sisa a thawhkiksak Lazaras zong en dingin a hong pai uh hi.
  </para>
  <para style="p">
    <verse number="10" style="v"/>Ahih hangin siampi liante in Lazaras zong thah dingin a vaihawm uh hi.
  </para>
  <para style="p">
    <verse number="11" style="v"/>Bang hang hiam i cih leh, amah hangin Judah mi tampite paikhia uh a, Zeisu a um uh hi.
  </para>
  <para style="p">
    <verse number="12" style="v"/>Zingsang ciangin pawikhamna-ah a hong pai mite in, Jerusalem khua-ah Zeisu hong pai ding cih a thei uh hi.
  </para>
  <para style="p">
    <verse number="13" style="v"/>Tua ciangin nisuh hiang tawi-in Topa dawn dingin a paikhia uh a, “Hosanna, Pasian’ min tawh hong pai Israel Kumpipa in, Thupha ngah ta hen!” ci-in a kiko uh hi.
  </para>
  <para style="p">
    <verse number="14" style="v"/>Lai Siangtho sungah a kigelh bangin, Zeisu in lano khat ngah a, a tungah tuangin,
  </para>
  <para style="p">
    <verse number="15" style="v"/>“Zion’ tanu aw, lau kei in; En in, na Kumpipa in, Lano tungah tuangin hong pai ding hi.” a ci hi.
  </para>
  <para style="p">
    <verse number="16" style="v"/>Tua thute a cilin a nungzuite in a theih loh uh hangin, Zeisu in minthan’na a ngah khit ciangin Topa thu tua bangin kigelh a, ama tungah tua bangin a bawl ding hi a cihna thu a phawk uh hi.
  </para>
  <para style="p">
    <verse number="17" style="v"/>Lazaras han sung pan samkhia a, sihna pan a thawhkiksak lai takin, Zeisu tawh a omkhawm mihonpite in teci a pang uh hi.
  </para>
  <para style="p">
    <verse number="18" style="v"/>Tua theihsakna lim a bawlna mihonpite in a zak uh ciangin a dawn dingin a paikhia uh hi.
  </para>
  <para style="p">
    <verse number="19" style="v"/>Tua ahih ciangin Farisaite in, “En un, bangmah na zo kei uh hi. Leitung mite khempeuh in ama nung a zui khin ta uh hi,” ci-in khat leh khat a kici uh hi.
  </para>
  <para style="p">
    <verse number="20" style="v"/>Pawikhamna sungah Pasian bia dinga hong paite lakah Grik mi zong a om uh hi.
  </para>
  <para style="p">
    <verse number="21" style="v"/>Tua ahih ciangin tuate in Galile gam Bethsaida khuami Filip kiangah va pai uh a, “Zeisu ka mu nuam uh hi, lawm aw,” ci-in a gen uh hi.
  </para>
  <para style="p">
    <verse number="22" style="v"/>Filip pai-a Andru va hilh hi. Andru leh Filip in a nih un Zeisu kiangah a ko uh hi.
  </para>
  <para style="p">
    <verse number="23" style="v"/>Zeisu in, “Mihing Tapa in minthan’na a ngah hun hong tung zo hi.
  </para>
  <para style="p">
    <verse number="24" style="v"/>Ke’n aman takpi kong cih-inah, buhhum khat in lei tungah kia-a a sih kei leh, amah bek a om ding hi. Ahih hangin a sih leh, tampi a gah thei ding hi.
  </para>
  <para style="p">
    <verse number="25" style="v"/>Ama nuntakna a itte in nuntakna a mangthangsak ding hi. Hih leitungah a nuntakna a mudahte in nuntak tawntungna a nei ding hi.
  </para>
  <para style="p">
    <verse number="26" style="v"/>Ka na hong semte in ka nung hong zui ta hen. Keima omna munah ka nasemte zong a om ding hi. Ka na hong semte Pa in a pahtawi ding hi.”
  </para>
  <para style="p">
    <verse number="27" style="v"/>“Tu-in ka lungmang a, bang ka gen ding hiam! Pa aw, hih hun pan hong gum in ka ci ding hiam? Hi lo hi, hih thu hangin hih hun kong tung zo hi.
  </para>
  <para style="p">
    <verse number="28" style="v"/>Pa aw, na min na thangsak in,” a ci hi. Tua ciangin, vantung pan aw khat ging a, “Ka thangsak zo a, khatvei ka thangsak kik ding hi,” a ci hi.
  </para>
  <para style="p">
    <verse number="29" style="v"/>A kimkot a, ding mihonpite in hih thu a zak uh ciangin, “Van ging hi,’ a ci uh hi. Kimkhat in, “Vantungmi khat in amah tawh kiho hi,” a ci uh hi.
  </para>
  <para style="p">
    <verse number="30" style="v"/>Zeisu in, “Hih aw in kei ading hong pai ahi kei hi, note’ adinga hong pai ahi hi.
  </para>
  <para style="p">
    <verse number="31" style="v"/>Tu-in hih leitung in thukhenna a thuak ding hi. Tu-in hih leitung ukpa kihawlkhia ding hi.
  </para>
  <para style="p">
    <verse number="32" style="v"/>Keimah leitung pan hong kikhai ciangin mi khempeuh keima kiangah ka kai ding hi,” a ci hi.
  </para>
  <para style="p">
    <verse number="33" style="v"/>Tua bang a cih ciangin ama sihna ding lim a genna ahi hi.
  </para>
  <para style="p">
    <verse number="34" style="v"/>Tua hi a, mihonpite in, “Khazih a om tawntung ding hi,’ ci-in Thukhamna sungah ka za zo uh hi. Tua bang ahih leh, ‘Mihing Tapa in kikhaina a thuak ding hi,’ bang hangin ci na hi hiam? Hih Mihing Tapa kua mi ahi hiam?” ci-in a dong uh hi.
  </para>
  <para style="p">
    <verse number="35" style="v"/>Tua ciangin Zeisu in, “Khuavakna in note kiangah tawlkhat a om lai ding hi. Khuamial in no hong lap loh nadingin khuavak a om lai takin na pai un. Khuamial lakah a pai mi in a tun’na ding a thei kei hi.”
  </para>
  <para style="p">
    <verse number="36" style="v"/>“Khuavak in note tawh a omkhawm lai takin khuavak’ tate na suah nadingun khuavak na um un,” ci-in a gen hi. Tua thu teng Zeisu in a gen khit ciangin, paikhia-in a bu hi.
  </para>
  <para style="p">
    <verse number="37" style="v"/>Tua zah nalamdang tampi amaute mai-ah a lah hangin, amau in a um kei uh hi.
  </para>
  <para style="p">
    <verse number="38" style="v"/>Bang hang hiam i cih leh, Pasian’ kamsangpa Isaiah hilhna thu a tun’ nading hi. Tua thu in: “Topa aw, ka genna thu uh kua in hong um ahi hiam? Pasian’ khut kua kiangah kilang ahi hiam?” a ci hi.
  </para>
  <para style="p">
    <verse number="39" style="v"/>Khatvei Isaiah in a gen kikna thu in:
  </para>
  <para style="p">
    <verse number="40" style="v"/>“A mit uh tawsakin, a lungsim uh a khauhsak hi. Tua bang hih kei leh, a mit uh tawh mu-in, A lungsim uh tawh thei ding uh a; Amau cinatna ka damsak ding hi,” a cihna thu hangin amaute in a um kei uh hi.
  </para>
  <para style="p">
    <verse number="41" style="v"/>Isaiah in Zeisu’ minthan’na mu khol ahih ciangin tua bangin ama thu a genkhol hi.
  </para>
  <para style="p">
    <verse number="42" style="v"/>Tua bang ahih hangin upa vaihawm tampite nangawn in Zeisu a up uh hangin, biakna innpi sung pan Farisaite in a hawlkhiat ding a lau manunah a kilangin a mang kei uh hi.
  </para>
  <para style="p">
    <verse number="43" style="v"/>Bang hang hiam i cih leh, Pasian’ piak minthan’na sangin mite piak minthan’na a deih zaw uh hi.
  </para>
  <para style="p">
    <verse number="44" style="v"/>Zeisu in, “Kei hong um mi in kei bek hong um kei hi.
  </para>
  <para style="p">
    <verse number="45" style="v"/>Kei hong sawlpa zong a um hi. Kei hong mu mi in kei hong sawlpa zong a mu hi.
  </para>
  <para style="p">
    <verse number="46" style="v"/>Kei hong um mi in khuamial lakah a om loh nadingin kei khuavakin leitungah kong pai hi.
  </para>
  <para style="p">
    <verse number="47" style="v"/>Ka thu za a, a zui lo mi ke’n thu ka khen kei ding hi. Bang hang hiam na cih uh leh, leitung mite thu khen dingin hong pai ka hi kei hi. Leitung mite gum dingin hong pai ka hi hi.
  </para>
  <para style="p">
    <verse number="48" style="v"/>Kei hong nolh a, ka thu a ngai lo mi in thukhen ding mi khat a nei hi. Ka hilhna thu in ni tawp Ni ciangin tua mi tungah thu a khen ding hi.
  </para>
  <para style="p">
    <verse number="49" style="v"/>Bang hang hiam na cih uh leh, ka ut bangin ka gen kei hi, kei hong sawl Pa kiang panin bangci gen ding, bangci hilh ding ci-in thupiakna ka ngah hi.
  </para>
  <para style="p">
    <verse number="50" style="v"/>Ama hong thupiakna in nuntak tawntungna ahi hi ci-in ka thei hi. Tua ahih ciangin ka hilhna teng Pa in keima kiangah hong piak bangin a hilh ka hi hi,” ci-in a kiko hi.
  </para>
  <chapter number="13" style="c"/>
  <para style="p">
    <verse number="1" style="v"/>Paisan pawikham ma-in Zeisu in leitung pan Pa kiangah a ciah ding hun tung cih a theih ciangin, leitungah a om ama mite it ahih ciangin a tawp dongin a it hi.
  </para>
  <para style="p">
    <verse number="2" style="v"/>Dawimangpa in Simon’ tapa Judas Iskariot sungah Zeisu a lehheek nadingin lungsim a guan’ khit ciangin; nitak an a nek lai takun,
  </para>
  <para style="p">
    <verse number="3" style="v"/>Pa in na khempeuh ama khut tungah a apna thu ahi zongin, amah in Pasian kiang pan a hong paina thu ahi zongin, Pasian kiangah a paikik nading ahi zongin a theih ciangin,
  </para>
  <para style="p">
    <verse number="4" style="v"/>Zeisu ding a, a puanza suahin dial tawh a kawng a gak hi.
  </para>
  <para style="p">
    <verse number="5" style="v"/>Tua ciangin kuang sungah tui sungin a nungzuite’ khe silsak a, a kawng a, a ten’ dial tawh a nul hi.
  </para>
  <para style="p">
    <verse number="6" style="v"/>Tua ahih ciangin Simon Piter kiang a tun’ ciangin Piter in, “Topa aw, kei’ khe zong sil ding na hi hiam?” a ci hi.
  </para>
  <para style="p">
    <verse number="7" style="v"/>Zeisu in, “Tu lai taka ka bawlna thu na thei kei hi. Tu nung ciangin na thei ding hi,” a ci hi.
  </para>
  <para style="p">
    <verse number="8" style="v"/>Piter in “Ka khe cikmah hunin na sil kei ding hi,” a cih ciangin Zeisu in, “Nang kong sil kei leh, kei tawh na kipawl thei kei ding hi,” ci-in a gen hi.
  </para>
  <para style="p">
    <verse number="9" style="v"/>Tua ciangin Simon Piter in, “Topa aw, ka khe bek hong sil kei in, ka khut leh ka lu zong hong silsak in,” a ci hi.
  </para>
  <para style="p">
    <verse number="10" style="v"/>Zeisu in, “A kisilsate in khe longal sil ding a deih kei hi, a pumpi a siang hi. No na sian’ uh hangin na vekpi-un na siang kim kei uh hi,” a ci hi.
  </para>
  <para style="p">
    <verse number="11" style="v"/>A lehheek ding pa theikhol ahih ciangin, “Note na vekpi-un na siang kei uh hi,” a ci hi.
  </para>
  <para style="p">
    <verse number="12" style="v"/>Tua bangin amau khe a sil khit ciangin a puan silh a, a tut khit ciangin, “Tu-a note tungah kong bawlna thu na thei uh hiam?
  </para>
  <para style="p">
    <verse number="13" style="v"/>Note in keimah ‘Sia’ leh ‘Topa’ nong ci uh hi. Tua thu aman hi, nong cih uh bangin ka hi hi.
  </para>
  <para style="p">
    <verse number="14" style="v"/>Tua ciangin keimah in note Topa leh Sia ka hi napi-in na khe uh kong silsak leh, note in zong khat leh khat’ khe na kisilsak ding uh hi.
  </para>
  <para style="p">
    <verse number="15" style="v"/>Bang hang hiam na cih uh leh, keimah in note tungah ka hih bangin note in na hih nadingun lim kong lak hi.
  </para>
  <para style="p">
    <verse number="16" style="v"/>Ke’n aman takpi kong cih-inah, sila in a topa sangin a lianzaw kei hi. Sawltak in a sawlpa sangin a lianzaw kei hi.
  </para>
  <para style="p">
    <verse number="17" style="v"/>Tua nate thei-in na hih le-uh teh, thupha na ngah ding uh hi.
  </para>
  <para style="p">
    <verse number="18" style="v"/>Note khempeuh kong ci nuam kei hi. Ka teel mite ka thei hi. ‘Keima an a ne mi in a khetul tawh hong peek hi,” ci-a Lai Siangtho thu a tun’ nading ahi hi.
  </para>
  <para style="p">
    <verse number="19" style="v"/>Hih thute hong tun’ ciangin tua pa ka hih lam na theih nadingun, hong tun’ ma-in no kiangah kong genkhol hi.
  </para>
  <para style="p">
    <verse number="20" style="v"/>Ke’n aman takpi kong cih-inah, ka sawlpa a ngai mi in kei zong hong ngai hi. Kei hong ngai mi in kei hong sawlpa zong a ngai hi,” a ci hi.
  </para>
  <para style="p">
    <verse number="21" style="v"/>Tua bangin Zeisu in a gen khit ciangin, a lungmang mahmah a, “Note khat in hong lehheek ding hi,” ci-in a tel gen hi.
  </para>
  <para style="p">
    <verse number="22" style="v"/>Kua a cihna hiam ci-in a nungzuite kimuangmawh ciatin, khat leh khat a ki-en uh hi.
  </para>
  <para style="p">
    <verse number="23" style="v"/>Zeisu in a it nungzui khat in Zeisu’ ang-ah lumin, kingamin a om hi.
  </para>
  <para style="p">
    <verse number="24" style="v"/>“Kua a cihna hiam?” ci-a dong dingin Piter in lim a lak hi.
  </para>
  <para style="p">
    <verse number="25" style="v"/>Tua pa in Zeisu’ ang ah kingamin lum a, “Topa aw, kua ahi hiam?” a ci hi.
  </para>
  <para style="p">
    <verse number="26" style="v"/>Zeisu in, “Ama ading khomun kam khat ka diah khit ciangin ka piakpa ahi hi,” a cih khit ciangin, khomun kamkhat diah a, Simon’ tapa Judas Iskariot a pia hi.
  </para>
  <para style="p">
    <verse number="27" style="v"/>Tua khomun kam khat a san’ khit ciangin Satan ama sungah a lut hi. Tua ciangin Zeisu in, “Na bawl nading thu a manlangin hih in,” a ci hi.
  </para>
  <para style="p">
    <verse number="28" style="v"/>Bang hangin tua bang a gen hiam ci-in a sabuai-a tute kuamah in a thei kei uh hi.
  </para>
  <para style="p">
    <verse number="29" style="v"/>Bang hang hiam i cih leh, mi kimkhat in Judas in dangka-ip tawi ahih ciangin, “Pawikhamna-ah i zat ding na khatpeuh peuh lei in,” ci ahih kei leh, “Mizawngte na khatpeuh na pia in,” a ci hi ci-in a ngaihsun uh hi.
  </para>
  <para style="p">
    <verse number="30" style="v"/>Amah in khomun kamkhat a san’ khit ciangin thakhatin a paikhia hi. Tua lai tak zan ahi hi.
  </para>
  <para style="p">
    <verse number="31" style="v"/>Tua ahih ciangin Judas a paikhiat khit ciangin Zeisu in, “Tu-in Mihing Tapa kiminthangsak a, ama sungah Pasian a kiminthangsak ding hi.
  </para>
  <para style="p">
    <verse number="32" style="v"/>Ama sungah Pasian a kiminthan’sak leh, Pasian in Tapa a minthangsak ding a, thakhatin a min a thangsak ding hi.
  </para>
  <para style="p">
    <verse number="33" style="v"/>Ka tanote aw, keimah in note tawh tawlkhat bek ka omkhawm ding hi. Note in kei nong zong ding uh hi. ‘Ka paina munah nong tung zo kei ding uh hi,’ ci-in Judah mite kiangah ka cih mah bangin, tu-in note kiangah kong ci hi.
  </para>
  <para style="p">
    <verse number="34" style="v"/>Thupiakna thak kong pia hi: Note khat leh khat na ki-it un la, keimah in note kong it mah bangin khat leh khat na ki-it un.
  </para>
  <para style="p">
    <verse number="35" style="v"/>Note khat leh khat na ki-it uh leh, mite khempeuh in note ka nungzuite na hih lam uh a thei ding uh hi,” a ci hi.
  </para>
  <para style="p">
    <verse number="36" style="v"/>Simon Piter in, “Topa aw, koi lam pai ding na hi hiam?” a cih ciangin Zeisu in, “Ka paina lamah tu-in nong zui zo kei ding hi. Tu nung ciangin na hong zui ding uh hi,” a ci kik hi.
  </para>
  <para style="p">
    <verse number="37" style="v"/>Piter in, “Topa aw, keimah in tu-in bang hangin hong zui zo lo ding ka hi hiam? Nang adingin ka nuntakna ka paai ding hi,” a ci hi.
  </para>
  <para style="p">
    <verse number="38" style="v"/>Zeisu in, “Kei adingin na nuntakna na paai ding hiam? Ke’n aman takpi kong cih-inah, thumvei na hong nial ma-in aak a khuang kei ding hi,” ci-in a gen kik hi.
  </para>
  <chapter number="14" style="c"/>
  <para style="p">
    <verse number="1" style="v"/>Khatvei Zeisu in, “Note lungmang kei un; Pasian um un la, kei zong hong um un.
  </para>
  <para style="p">
    <verse number="2" style="v"/>Ka Pa’ inn sungah omna tampi a om hi. A om kei leh, no kiangah kong gen zo ding hi. Note om nading mun bawlkhol dingin ka pai ding hi.
  </para>
  <para style="p">
    <verse number="3" style="v"/>Pai-in na om nading uh ka bawl leh, no kiangah kong paikik ding a; ka omna munah na om nadingun ka hong la ding hi.
  </para>
  <para style="p">
    <verse number="4" style="v"/>Ka pai nading mun lampi na thei uh hi,” a cih leh,
  </para>
  <para style="p">
    <verse number="5" style="v"/>Thomas in, “Topa aw, na pai nading thei lo ka hih uh ciangin, lampi bangci theih ding ka hi uh hiam?” a ci hi.
  </para>
  <para style="p">
    <verse number="6" style="v"/>Zeisu in, “Keimah in lampi ka hi hi, thuman thutak ka hi hi, nuntakna lah ka hi hi. Kei hong suang loin kuamah in Pa kiang a tung zo kei ding hi.
  </para>
  <para style="p">
    <verse number="7" style="v"/>Note in kei nong theih uh leh, ka Pa zong na thei ding uh hi, tu-a kipanin ka Pa na mu zo uh hi,” a ci hi.
  </para>
  <para style="p">
    <verse number="8" style="v"/>Filip in, “Topa aw, Pa hong lak lecin ka deihna uh a kicing ding hi,” a ci hi.
  </para>
  <para style="p">
    <verse number="9" style="v"/>Zeisu in, “Filip aw, kei in note tawh hih tanvei ka omkhawm hangin hong thei lo na hi hiam? Kei hong mu mi in Pa zong a mu zo hi. ‘Pa hong lak in,’ bang hangin na ci hiam?
  </para>
  <para style="p">
    <verse number="10" style="v"/>Pa sungah ka om a, kei sungah Pa a om cih um lo na hi hiam? Note kiangah kong gen thu in keima thu hong hilh ka hi kei hi. Kei sunga teeng ka Pa in na hong sem ahi hi.
  </para>
  <para style="p">
    <verse number="11" style="v"/>Pa sungah ka om a, Pa in kei sungah a om thu hong um in. Ahih kei leh zong ka bawl nalamdangte’ thu ngaihsunin hong um un.”
  </para>
  <para style="p">
    <verse number="12" style="v"/>“Ke’n aman takpi kong cih-inah, kei hong um mi in ka bawl bang nate bawlin tua sangin a lianzaw a bawl ding hi. Bang hang hiam na cih uh leh, Pa kiangah ka ciah ding hi.
  </para>
  <para style="p">
    <verse number="13" style="v"/>Note in keima min suangin thu na nget khempeuh uh Ta tungah Pa’ minthan’na a kilat nadingin ka hih ding hi.
  </para>
  <para style="p">
    <verse number="14" style="v"/>Kei min suangin na nget peuhmah uh kong hih ding hi.”
  </para>
  <para style="p">
    <verse number="15" style="v"/>“Kei nong it uh leh, ka thupiakna na mang ding uh hi.
  </para>
  <para style="p">
    <verse number="16" style="v"/>Keimah in Pa kiangah thu ka ngen ding a, note tawh a omkhawm tawntung dingin Kha Siangtho ahi adang Huhpa hong pia ding hi.
  </para>
  <para style="p">
    <verse number="17" style="v"/>Tua Kha Siangtho leitung mite in mu loin thei lo uh ahih ciangin a sang zo kei uh hi. Tua Kha Siangtho in note tawh omkhawmin, note sungah om ding ahih ciangin amah na thei ding uh hi.”
  </para>
  <para style="p">
    <verse number="18" style="v"/>“Keimah in note tagahte bangin kong nusia kei ding a, note kiangah kong pai lai ding hi.
  </para>
  <para style="p">
    <verse number="19" style="v"/>Tawlkhat khit ciangin leitung mite in kei hong mu lo ding uh hi. No na hih uh leh, nong mu ding uh hi. Keimah nungta ka hih ciangin, note zong na nungta ding uh hi.
  </para>
  <para style="p">
    <verse number="20" style="v"/>Pa sungah kei om a, kei sungah note na om uh leh, note sungah kei ka om tua ni ciangin na thei ding uh hi.
  </para>
  <para style="p">
    <verse number="21" style="v"/>Ka thupiakna nei a, a zui mi in kei hong it hi. Kei hong it mi ka Pa in a it ding hi. Keimah in zong amah ka it ding a, ama kiangah ka kilang ding hi,” a ci hi.
  </para>
  <para style="p">
    <verse number="22" style="v"/>Judas Iskariot hi lo adang Judas in, “Topa ko kiangah na kilat hangin, leitung mite kiangah bang hang kilang lo ding na hi hiam?” a ci hi.
  </para>
  <para style="p">
    <verse number="23" style="v"/>Zeisu in, “Kei hong it mi in ka thu zui ding a, ka Pa in amah a it ding a, ama kiangah hawhin, amah tawh ka omkhawm ding uh hi.
  </para>
  <para style="p">
    <verse number="24" style="v"/>Kei hong it lo mi in ka thu a zui kei hi. Note zak thute in kei thu hi lo kei hong sawl Pa’ thu ahi hi.”
  </para>
  <para style="p">
    <verse number="25" style="v"/>“Note tawh ka omkhawm lai takin hih thu kong hilh zo hi.
  </para>
  <para style="p">
    <verse number="26" style="v"/>Ahih hangin ka min tawh Pa in hong sawl ding Huhpa a kici Kha Siangtho in na khempeuh hong hilh ding a, no kiangah kong gen khempeuh hong phawkkik sak ding hi.
  </para>
  <para style="p">
    <verse number="27" style="v"/>Nopna note kong pia hi; keima nopna kong pia hi. Leitung mite in a piak bangin kong pia kei hi. Na lungmang kei un la, na lau kei un.
  </para>
  <para style="p">
    <verse number="28" style="v"/>‘Ka ciah hangin no kiangah kong paikik ding hi,’ ka cihna thu na za uh hi. Nong it uh leh, Pa kiangah ciah ding ka hih ciangin na nuam ding uh hi. Bang hang hiam na cih uh leh, kei sangin Pa a lianzaw hi.
  </para>
  <para style="p">
    <verse number="29" style="v"/>Tua thu a tun’ ciangin na up nadingun, hong tun’ ma-in kong genkhol zo hi.
  </para>
  <para style="p">
    <verse number="30" style="v"/>Tu-a kipanin note kiangah thu tampi kong gen nawn kei ding hi. Bang hang hiam na cih uh leh, hih leitung ukpa hong pai a; ahih hangin kei tungah thu a nei kei ding hi.
  </para>
  <para style="p">
    <verse number="31" style="v"/>Ahih hangin keimah in Pa’ hong thupiakna bangin ka hih a, Pa ka it cih leitung mite in a theihtheih nading ahi hi. Tho un, paikhia ni.”
  </para>
  <chapter number="15" style="c"/>
  <para style="p">
    <verse number="1" style="v"/>“Keimah in leenggah gui ka hi a, ka Pa in leenggah gui locingpa ahi hi.
  </para>
  <para style="p">
    <verse number="2" style="v"/>Kei tungah a gahlo hiangte khempeuh a sattan ding hi. A gah thei hiang khempeuh in a gah semsem nadingin a hahsiang ding hi.
  </para>
  <para style="p">
    <verse number="3" style="v"/>Ka thuhilhna hangin note tu-in na siangtho uh hi.
  </para>
  <para style="p">
    <verse number="4" style="v"/>Kei sungah om un. Keimah in zong note sungah ka om ding hi. Leenggah hiang in gui tungah a om kei leh, ama ut bangin a gah zo lo bangin, note in zong keima sungah na om kei uh leh, na gah zo kei ding uh hi.
  </para>
  <para style="p">
    <verse number="5" style="v"/>Keimah in leenggah gui ka hi hi. Note in a hiang na hi uh hi. Keima sungah om a, ama sungah ka om leh, tua mi in tampi a gah thei hi. Bang hang hiam na cih uh leh, kei sungah na om kei uh leh, bangmah na hih thei kei ding uh hi.
  </para>
  <para style="p">
    <verse number="6" style="v"/>Kei sungah a om lote in a kipaiikhia hiangte bangin a kikeusak hi. Tua ciangin mite in khawm uh a, mei sungah khulin mei in a kangtum hi.
  </para>
  <para style="p">
    <verse number="7" style="v"/>Kei sungah na om uh a, ka thu in note sungah a om leh, na ngetpeuh peuh uh na ngah ding uh hi.
  </para>
  <para style="p">
    <verse number="8" style="v"/>Note in tampi na gah uh leh, ka Pa’ minthan’na na kilangsak ding uh a, note in ka nungzuite na hi takpi ding uh hi.
  </para>
  <para style="p">
    <verse number="9" style="v"/>Pa in kei hong it bangin no kong it hi; ka itna sungah om un.
  </para>
  <para style="p">
    <verse number="10" style="v"/>Keimah in ka Pa’ thupiaknate zui a, hong itna sungah ka om mah bangin, note in ka thupiaknate na zuih uh leh, kei sungah na om ding uh hi.
  </para>
  <para style="p">
    <verse number="11" style="v"/>Note sungah ka lungdamna om a, note lungdamna a kicin’ nadingin hih thute note kiangah kong gen zo hi.”
  </para>
  <para style="p">
    <verse number="12" style="v"/>“Ka thupiakna ahih leh, keimah in no kong it mah bangin note khat leh khat na ki-it un.
  </para>
  <para style="p">
    <verse number="13" style="v"/>Ama lawmte tangding a nuntakna a paai itna sangin, itna lianzaw kuamah in a nei kei hi.
  </para>
  <para style="p">
    <verse number="14" style="v"/>Note in ka thupiakna bangin na hih uh leh, ka lawmte na hi ding uh hi.
  </para>
  <para style="p">
    <verse number="15" style="v"/>Tu-a kipanin note sila kong ci nawn kei ding hi. Bang hang hiam na cih uh leh, silate in a topa bawlna thu a thei kei uh hi. Lawmte kong ci ding hi. Bang hang hiam na cih uh leh, ka Pa kiangah thu ka zakte no kong theisak zo hi.
  </para>
  <para style="p">
    <verse number="16" style="v"/>Note in kei nong teel kei uh hi; no kong teel hi. Note pai-in, a tampi na gah khit uh ciangin, na gah uh a kip nadingin kong koih zo hi; tua ciangin ka min tawh thu na nget khempeuh uh Pa in hong pia ding hi.
  </para>
  <para style="p">
    <verse number="17" style="v"/>Hih in keima thupiakna ahi hi; Khat leh khat na ki-it un.”
  </para>
  <para style="p">
    <verse number="18" style="v"/>“Leitung mite in no hong muhdah uh leh, note hong muhdah ma-in kei hong mudah uh hi ci-in na thei ta un.
  </para>
  <para style="p">
    <verse number="19" style="v"/>Note in leitung mite tawh na kipawl uh leh, leitung mite in amau mipawl note hong it ding uh hi. Ahih hangin leitung mite lak pan note kong teelkhia hi; leitung mite tawh na kipawl kei uh a, tua ahih ciangin leitung mite in no hong mudah uh hi.
  </para>
  <para style="p">
    <verse number="20" style="v"/>‘Sila in a topa sangin lianzaw kei,’ ci-in ka gensa thu na ngaihsun un. Amau in kei hong bawlsia uh ahih manin note zong hong bawlsia ding uh hi. Amau in kei thu zui le-uh, note thu zong a zui ding uh hi.
  </para>
  <para style="p">
    <verse number="21" style="v"/>Amau in kei hong sawlpa thei lo uh ahih ciangin, ka min hangin tua thu khempeuh no tungah hong bawl ding uh hi.
  </para>
  <para style="p">
    <verse number="22" style="v"/>Kei hong pai loin amau kiangah thu hilh lo hi leng, amaute in mawhna a nei kei ding uh hi. Tu-in ahih leh, amau mawhna pan suahtak theih nading a nei kei uh hi.
  </para>
  <para style="p">
    <verse number="23" style="v"/>Kei hong mudah mi in ka Pa zong a mudah hi.
  </para>
  <para style="p">
    <verse number="24" style="v"/>Midangte in a bawl ngei loh nalamdangte amaute lakah bawl lo hi leng, mawhna a nei kei ding uh hi. Ahih hangin tu-in amaute in hih nalamdangte mu khin napi-in kei leh ka Pa hong mudah veve uh hi.
  </para>
  <para style="p">
    <verse number="25" style="v"/>Tua ahih ciangin, ‘Thu om loin kei hong mudah uh hi,’ ci-in amau Thukhamna sungah a kigelh bangin a tun’ nading ahi hi.”
  </para>
  <para style="p">
    <verse number="26" style="v"/>“Pa kiang pan a pusuak, thuman thutak Kha Siangtho ahi Pa kiang pan no kiangah kong sawl ding Huhpa in a hong tun’ ciangin, keima ading teci a pang ding hi.
  </para>
  <para style="p">
    <verse number="27" style="v"/>Note in zong a cil pan akipan kei tawh omkhawm na hih uh ciangin, teci na pang ding uh hi.”
  </para>
  <chapter number="16" style="c"/>
  <para style="p">
    <verse number="1" style="v"/>“Note na kipuk loh nadingun hih thu kong genkhol hi.
  </para>
  <para style="p">
    <verse number="2" style="v"/>Amau in kikhopna innsung pan note hong hawlkhia ding uh hi. Ahi hi; hong that mite khempeuh in Pasian’ na ka sem hi ci-in a ki-um ding uh hi.
  </para>
  <para style="p">
    <verse number="3" style="v"/>Amaute in ka Pa thei loin kei zong hong thei lo uh ahih ciangin, tua thu a bawl ding uh hi.
  </para>
  <para style="p">
    <verse number="4" style="v"/>Amau hun a tun’ ciangin kong gensa hih thute na phawk kik nadingun tu-in kong genkhol hi.” “Acil panin hih thute note kiangah kong gen ngei kei hi. Bang hang hiam na cih uh leh, note tawh keimah ka omkhawm lai hi.
  </para>
  <para style="p">
    <verse number="5" style="v"/>Ahih hangin tu-inah kei hong sawlpa kiangah pai ding ka hih ciangin, ‘Koi lai-ah pai ding na hi hiam?’ ci-in note lakah kuamah in nong dong kei uh hi.
  </para>
  <para style="p">
    <verse number="6" style="v"/>Ahih hangin hih thute note kiangah kong gen ciangin, note lungsung uh dahna tawh a kidim zo hi.
  </para>
  <para style="p">
    <verse number="7" style="v"/>Ke’n aman takpi kong cih-inah, kei ka ciah leh, note’ ading a pha zaw ding hi. Bang hang hiam na cih uh leh, kei ka ciah kei leh, Huhpa in note kiangah hong pai lo ding hi. Ahih hangin ka ciah leh, tua pa note kiangah kong sawl ding hi.
  </para>
  <para style="p">
    <verse number="8" style="v"/>A hong tun’ ciangin, mawhna, siangthona leh thukhenna leitung mite kiangah a pulak ding hi.
  </para>
  <para style="p">
    <verse number="9" style="v"/>Amau in kei hong um lo uh ahih ciangin, a mawhna uh a pulak ding hi.
  </para>
  <para style="p">
    <verse number="10" style="v"/>Pa kiangah kei ciah ding a, note in kei hong mu nawn lo ding na hih uh ciangin, sian’thona a pulak ding hi.
  </para>
  <para style="p">
    <verse number="11" style="v"/>Hih leitung ukpa in thukhenna thuak zo ahih ciangin, thukhenna a pulak ding hi.”
  </para>
  <para style="p">
    <verse number="12" style="v"/>“Note kiangah gen ding thu tampi a om hangin tu-in na sang zo kei ding uh hi.
  </para>
  <para style="p">
    <verse number="13" style="v"/>Ahih hangin thuman thutak Kha Siangtho hong tun’ ciangin, thuman thutak a vekpi-in note hong hilh ding hi. Bang hang hiam na cih uh leh, ama ut bang hong gen ahi kei hi, a zaksa thu khempeuh hong gen ding hi. Anung ciangin hong piang ding thu khempeuh zong hong hilh ding hi.
  </para>
  <para style="p">
    <verse number="14" style="v"/>Amah in keima minthan’na hong langsak ding hi, bang hang hiam na cih uh leh, keima’ aa la-in note kiangah hong gen ding hi.
  </para>
  <para style="p">
    <verse number="15" style="v"/>Ka Pa’ neihsa khempeuh keima’ aa ahi hi. Tua ahih ciangin, keima’ aa la-in note kiangah a hong gen ding hi kong ci hi.”
  </para>
  <para style="p">
    <verse number="16" style="v"/>“Tawlkhat khit ciangin nong mu kei ding uh hi. Tawlkhat khit ciangin na hong mu kik ding uh hi,” a ci hi.
  </para>
  <para style="p">
    <verse number="17" style="v"/>Tua ahih ciangin, a nungzuite kimkhat in, “Tawlkhat khit ciangin nong mu kei ding uh hi. Tawlkhat khit ciangin na hong mu kik ding uh hi,’ leh ‘Pa kiangah ka pai man-inah, a cihna in bang thu ahi hiam?” ci-in khat leh khat a kici uh hi.
  </para>
  <para style="p">
    <verse number="18" style="v"/>Tua ahih ciangin, “Tawlkhat khit ciangin,’ a cihna in bang ahi hiam? Bang a cihnopna hiam ka thei kei uh hi,” ci-in a gen uh hi.
  </para>
  <para style="p">
    <verse number="19" style="v"/>Amaute in a dot nop uh Zeisu in a theih ciangin, “Tawlkhat khit ciangin note in kei nong mu nawn kei ding uh hi. Tawlkhat khit ciangin, note in kei nong mu kik ding uh hi ka cihna thu note na kidong tek uh hiam?
  </para>
  <para style="p">
    <verse number="20" style="v"/>Ke’n aman takpi kong cih-inah, note kapin na kiko ding uh hi. Leitung mite ahih leh, a lungdam ding uh hi. Note na dah ding uh hangin, na dahna uh lungdamna a suak ding hi.
  </para>
  <para style="p">
    <verse number="21" style="v"/>Numei in ta a suah lai takin a hun tung ahih ciangin a dah hi. Ahih hangin ta a suah khit ciangin leitungah mi khat suak ahih ciangin lungdam a, a gimna a phawk nawn kei hi.
  </para>
  <para style="p">
    <verse number="22" style="v"/>Tua ahih ciangin tu-in na dah uh hangin a nung ciangin keimah in note kong mukik ding a, no na lungdam ding uh hi. Note lungdamna kuamah in hong sut zo kei ding hi.
  </para>
  <para style="p">
    <verse number="23" style="v"/>Tua ni ciangin kei kiangah bangmah nong dong kei ding uh hi. Ke’n aman takpi kong cih-inah, note in keima min tawh Pa kiangah thu na nget khempeuh uh a hong pia ding hi.
  </para>
  <para style="p">
    <verse number="24" style="v"/>Tudongin ka min suangin bangmah na ngen kei uh hi. Na lungdamna uh a kicin’ nadingin ngen un, na ngah ding uh hi.”
  </para>
  <para style="p">
    <verse number="25" style="v"/>“Tua thute thugentehna tawh kong gen zo hi. Thugentehna tawh gen loin, Pa’ thu note kiangah a tel takin kong gen nading ahun hong tung ding hi.
  </para>
  <para style="p">
    <verse number="26" style="v"/>Tua ni ciangin note in ka min suangin thu na ngen ding uh hi; note ading Pa kiangah ke’n ngen ning ka ci kei hi.
  </para>
  <para style="p">
    <verse number="27" style="v"/>Bang hang hiam na cih uh leh, note in kei nong it uh a, Pa kiang pan kong pai hi cih um na hih uh ciangin, Pa in zong note hong it ding hi.
  </para>
  <para style="p">
    <verse number="28" style="v"/>Keimah in Pa kiang pan pusuakin leitungah kong kumsuk a; khatvei leitung pan pusuakin Pa kiangah ka pai kik ding hi,” ci-in a gen hi.
  </para>
  <para style="p">
    <verse number="29" style="v"/>A nungzuite in, “Tu-in thugentehna zang loin a tel takpi-in nong gen hi!
  </para>
  <para style="p">
    <verse number="30" style="v"/>Na khempeuh na thei khin a, kuamah in nang hong dot nading thu a om kei hi ci-in tu-in ka thei uh hi. Tua ahih ciangin nangmah in Pasian’ kiang pan hong pai na hi ci-in ka um uh hi.” a ci uh hi.
  </para>
  <para style="p">
    <verse number="31" style="v"/>Zeisu in zong, “Tu-in nong um uh hiam?
  </para>
  <para style="p">
    <verse number="32" style="v"/>En un, note in na omna ciat uhah na kikhenthang ding uh a, kei guak na hong nusiat nading uh ahun hong tung ding a, a tung zo hi. Ahih hangin kei guak ka om kei hi; Pa in kei tawh a omkhawm hi.
  </para>
  <para style="p">
    <verse number="33" style="v"/>Note in keima sungah nopna na neih nadingun hih thute kong genkhol hi. Note in leitungah gimna na thuak ding uh hi. Ahih hangin lunghimawh kei un, leitung ka zozo hi,” ci-in a gen hi.
  </para>
  <chapter number="17" style="c"/>
  <para style="p">
    <verse number="1" style="v"/>Zeisu in hih thute a gen khit ciangin vantung lam ento a, “Pa aw, ahun a tung zo hi. Tapa in nang hong minthan’sak nadingin, na Tapa hong minthangsak in.
  </para>
  <para style="p">
    <verse number="2" style="v"/>Nang in Ta’ khut sungah na piaksate khempeuh, nuntak tawntungna a piak nadingin mi pawl khempeuh uk nading thu Ta na pia hi.
  </para>
  <para style="p">
    <verse number="3" style="v"/>Amaute in nang Pasian taktak khat bek leh na sawlpa Zeisu Khazih a theihna un nuntak tawntungna ahi hi.
  </para>
  <para style="p">
    <verse number="4" style="v"/>Ka sep dinga nong piak na khempeuh sem zo ka hih man-inah leitungah na min ka thangsak zo hi.
  </para>
  <para style="p">
    <verse number="5" style="v"/>Pa aw, leitung a om ma-in nangma kiangah ka neihsa minthan’na tawh tu-in nangma kiangah kei hong minthangsak in.”
  </para>
  <para style="p">
    <verse number="6" style="v"/>“Leitungah na hong piaksa mite kiangah na min ka lak zo hi. Tuate in nangma neihsa ahi uh a, kei nong pia zo hi. Nangma thu amaute in a zui uh hi.
  </para>
  <para style="p">
    <verse number="7" style="v"/>Tu-in kei na hong piakte khempeuh in nangma’ aa ahi hi cih amaute in a thei uh hi.
  </para>
  <para style="p">
    <verse number="8" style="v"/>Bang hang hiam na cih leh, nong piak thute amaute ka pia a, amaute in a sang uh a; nangma kiang pan kong pai cih thei-in nangmah in na hong sawl hi cih a um takpi uh hi.
  </para>
  <para style="p">
    <verse number="9" style="v"/>Amaute ading thu ka ngen hi. Leitung mite ading thu ka ngen kei hi. Na hong piak mite in nangma mi ahih man-unah amau ading thu ka ngen hi.
  </para>
  <para style="p">
    <verse number="10" style="v"/>Ka neihsate khempeuh nangma’ aa ahi hi. Nangma neihsate khempeuh keima’ aa ahi hi. Amaute hangin minthan’na ka ngah hi.
  </para>
  <para style="p">
    <verse number="11" style="v"/>Tu-a kipanin leitungah ka om kei ding hi. Hih mite in leitungah a om lai ding uh hi. Nangma kiangah kei kong pai ding hi. A siangtho Pa aw, nang leh kei in pumkhat i hih mah bangin, amaute zong pumkhat a suah nadingun kei nong piaksa mite nangma min tawh kipsak in.
  </para>
  <para style="p">
    <verse number="12" style="v"/>Amaute tawh ka omkhawm lai takin nong piaksa mite nangma min tawh ka kipsak zo a; amaute ka kem zo hi. Lai Siangtho a tun’ nadingin, amaute lakah kisiatna’ tapa khat longal kuamah a kisia kei hi.
  </para>
  <para style="p">
    <verse number="13" style="v"/>Tu-in keimah in nangma kiangah kong pai ding hi. Keima lungdamna hih mite sungah a dim nadingin hih thute leitungah ka om lai-in ka gen hi.
  </para>
  <para style="p">
    <verse number="14" style="v"/>Amaute kiangah nangma thu ka pia zo hi. Keimah in leitung tawh ka kipawl loh bangin, amaute zong leitung tawh kipawl lo ahih uh ciangin, leitung mite in amaute a mudah uh hi.
  </para>
  <para style="p">
    <verse number="15" style="v"/>Amaute leitung pan na lakhia in ci-in thu kong ngen kei hi. Gilopa tawh a kipelh nadingun amaute na kep nadingin thu kong ngen hi.
  </para>
  <para style="p">
    <verse number="16" style="v"/>Keimah in leitung tawh ka kipawl loh bangin, amaute zong leitung tawh a kipawl kei uh hi.
  </para>
  <para style="p">
    <verse number="17" style="v"/>Thuman thutak tawh amaute na siangthosakin. Nangma thu in thuman thutak ahi hi.
  </para>
  <para style="p">
    <verse number="18" style="v"/>Nang in leitungah kei nong sawl mah bangin, amaute leitungah ka sawl hi.
  </para>
  <para style="p">
    <verse number="19" style="v"/>Amaute zong thutak tawh a kisian’thosak nadingun, keimah ka kisiangthosak hi.”
  </para>
  <para style="p">
    <verse number="20" style="v"/>“Hih mite ading bekin thu kong ngen kei hi. Amaute’ thuhilhna hangin kei hong um mite adingin zong thu kong ngen hi.
  </para>
  <para style="p">
    <verse number="21" style="v"/>Nang in kei nong sawl cih leitung mite in a up nadingun Pa aw, keima sungah na om a, kei in nangma sungah ka om bangin, amaute zong eimau sungah om-in pumkhat a suah nadingun thu kong ngen hi.
  </para>
  <para style="p">
    <verse number="22-23" style="v"/>Eite in pumkhat i hih bangin, keimah in amaute sungah ka om a, nang keima sungah na om bangin, amaute pumkhat suak uh a, pumkhat a kicin’ nadingin nang in kei nong sawl a, keimah nong it bangin amaute na it cih leitung mite in a theih nadingun, nong piaksa minthan’na amaute kiangah ka pia zo hi.”
  </para>
  <para style="p">
    <verse number="24" style="v"/>“Pa aw, kei nong piak mite in zong nong piaksa minthan’na a muh nadingun ka omna-ah na omkhawmsak dingin ka deih hi. Bang hang hiam na cih leh, lei pian’ ma-inah nong it hi.
  </para>
  <para style="p">
    <verse number="25" style="v"/>A siangtho ka Pa aw, leitung mite in nang a hong theih loh uh hangin, kei in kong thei hi. Hih mite in kei nong sawlpa ka hihna a thei uh hi.
  </para>
  <para style="p">
    <verse number="26" style="v"/>Kei nong it bang itna amaute sungah om a, keimah in amaute sungah ka om nadingin, nangma min amaute kiangah ka lak zo a, ka lak lai ding hi,” ci-in thu a ngen hi.
  </para>
  <chapter number="18" style="c"/>
  <para style="p">
    <verse number="1" style="v"/>Zeisu in hih bangin thu a nget khit ciangin, a nungzuite tawh tua mun nusia-in Kidron Kuam a kantan uh hi. Tua kuam galkhat ah Oliv huan khat a om hi; tua huan sungah amah leh a nungzuite a lut uh hi.
  </para>
  <para style="p">
    <verse number="2" style="v"/>Amah a lehheekpa Judas in zong tua mun a thei hi. Bang hang hiam i cih leh, Zeisu leh a nungzuite in tuasan takah tamveipi a pai uh hi.
  </para>
  <para style="p">
    <verse number="3" style="v"/>Tua lai takin Judas in galkap pawlkhat tawh, siampi liante leh Farisaite’ paisak palik mangte tawh a kipawl khit ciangin, meivak, meilah leh hiamte tawi-in tua munah a pai uh hi.
  </para>
  <para style="p">
    <verse number="4" style="v"/>Tua ahih ciangin Zeisu in ama tungah a piang ding thu khempeuh thei ahih ciangin paikhia a, “Note in kua zong na hi uh hiam?” ci-in a dong hi.
  </para>
  <para style="p">
    <verse number="5" style="v"/>Amaute in, “Nazareth mi Zeisu ka zong uh hi,” a cih uh leh, “Kei tua pa ka hi hi,” a ci hi. A lehheekpa Judas in amaute tawh a ding khawm hi.
  </para>
  <para style="p">
    <verse number="6" style="v"/>Tua lai takin Zeisu in, “Kei tua pa ka hi hi,” ci-in a gen ciangin amaute nunglamah kin uh a, lei ah a puk uh hi.
  </para>
  <para style="p">
    <verse number="7" style="v"/>Tua ciangin Zeisu in, “Note in kua zong na hi uh hiam?” ci-in a dot kik leh, amaute in, “Nazareth mi Zeisu ka zong uh hi,” a ci uh hi.
  </para>
  <para style="p">
    <verse number="8" style="v"/>Zeisu in, “Kei tua pa ka hi hi kong ci zo hi,” a ci hi.
  </para>
  <para style="p">
    <verse number="9" style="v"/>‘Kei na hong piak mite khat beek a mangthang kei hi,’ a cihna thu a tun’ nadingin Zeisu in, “Kei hong zong na hih uh leh, hih mite paikhia ta hen!” a ci hi.
  </para>
  <para style="p">
    <verse number="10" style="v"/>Tua lai takin Simon Piter in a namsau puak a dawh khit ciangin, siampi ukpa’ silapa sat a, a taklam bil a satkhia hi. Tua silapa min in Malkhas ahi hi.
  </para>
  <para style="p">
    <verse number="11" style="v"/>Tua lai takin Zeisu in Piter kiangah, “Namsau a pai sungah siat kik in. Pa in kei hong piak hai dawn lo ding ka hi hiam?” ci-in a gen hi.
  </para>
  <para style="p">
    <verse number="12" style="v"/>Tua lai takin galkapte akipan galkap mangpa leh Judah upa nasemte in Zeisu a man uh a; khau tawh a hen khit uh ciangin,
  </para>
  <para style="p">
    <verse number="13" style="v"/>Annas kiangah a paipih masa uh hi. Bang hang hiam i cih leh, Annas in tua kuma siampi ukpa Kai-afas’ sungpa ahi hi.
  </para>
  <para style="p">
    <verse number="14" style="v"/>Tua Kai-afas in, “Mite tangdingin mi khat a sih leh a pha hi,” ci-a Judah mite tawh a vaihawmpa ahi hi.
  </para>
  <para style="p">
    <verse number="15" style="v"/>Simon Piter leh adang nungzuite khat in Zeisu nung a zui uh hi. Tua nungzuipa in siampi ukpa tawh kimeeltheih a, Zeisu tawh siampi ukpa’ inn tualah a lut khawm hi.
  </para>
  <para style="p">
    <verse number="16" style="v"/>Ahih hangin Piter in pualam kongpi kiangah a ding hi. Tua ahih ciangin siampi ukpa tawh a kimeeltheih nungzuipa paikhia a, kongpi a cing numei kiangah a gen khit ciangin Piter a lutsak hi.
  </para>
  <para style="p">
    <verse number="17" style="v"/>Tua lai takin kongpi a cing numei in, “Nang hih mi’ nungzui khat hilo na hi hiam?” a cih ciangin, “Ka hi kei hi,” a ci hi.
  </para>
  <para style="p">
    <verse number="18" style="v"/>Tua lai takin silate leh nasemte in meiphual cih uh a, tuasan takah mei awi-in a ding uh hi. Bang hang hiam i cih leh, khua a dam hi. Piter zong amaute tawh omkhawm a, ding-in mei a awi hi.
  </para>
  <para style="p">
    <verse number="19" style="v"/>Tua ahih ciangin siampi ukpa in ama nungzuite leh ama thuhilhna thu Zeisu kiangah a dong hi.
  </para>
  <para style="p">
    <verse number="20" style="v"/>Zeisu in, “Leitung mite mai-ah a kilangin ka gen zo hi. Judah mite’ kikhopna innte leh biakna innpi sungah a tawntungin thu ka hilh a, thu ka hilhsim ngei kei hi.
  </para>
  <para style="p">
    <verse number="21" style="v"/>Bang dingin kei hong dong na hi hiam? Ka thu hong zate kiangah bang thu ka gen cih na dong in. Ka thugenna amaute in a thei ding uh hi,” ci-in a dawng hi.
  </para>
  <para style="p">
    <verse number="22" style="v"/>Tua bangin a dawn’ ciangin, a kianga ding nasemte khat in, “Tua bangin siampi ukpa na dawngkik hiam?” ci-in a khut tawh Zeisu a beeng hi.
  </para>
  <para style="p">
    <verse number="23" style="v"/>Zeisu in, “Aman lo ka gen leh, aman lohna hong lak in. Aman ka gen leh bang hangin hong beeng na hi hiam?” ci-in a dawng kik hi.
  </para>
  <para style="p">
    <verse number="24" style="v"/>Tua ciangin Annas in siampi ukpa Kai-afas kiangah kihensa-in Zeisu a paisak hi.
  </para>
  <para style="p">
    <verse number="25" style="v"/>Tua lai takin Simon Piter ding a, mei a awi lai takin amaute in, “Nang Zeisu a nungzui khat hilo na hi hiam?” ci-in a dot uh ciangin, “Ka hi kei hi,” ci-in a nial hi.
  </para>
  <para style="p">
    <verse number="26" style="v"/>Piter in a bil a satpa tawh a kibeh, siampi ukpa’ sila khat in Piter kiangah, “Nang Zeisu tawh huan sungah hong mu hilo ka hi hiam?” a cih ciangin,
  </para>
  <para style="p">
    <verse number="27" style="v"/>Piter in a nial kik hi. Tua ciangin thakhatin aak a khuang hi.
  </para>
  <para style="p">
    <verse number="28" style="v"/>Tua ahih ciangin amau in Kai-afas kiang pan mang innah a paipih uh hi. Tua laitak in zingsang tung ahi hi. Amaute in Paisan pawi a nek theih nadingun kisian’suah nuam uh ahih manin mang inn sungah a tum kei uh hi.
  </para>
  <para style="p">
    <verse number="29" style="v"/>Tua ahih ciangin Pilat in amaute kiangah paikhia a, “Hih mi’ tungah mawhsakna bang na nei uh hiam?” ci-in a dong hi.
  </para>
  <para style="p">
    <verse number="30" style="v"/>Amaute in, “Hih pa migilo hi kei leh, nang kiangah kong pia kei ding uh hi,” a ci uh hi.
  </para>
  <para style="p">
    <verse number="31" style="v"/>Tua ahih ciangin Pilat in, “Hih pa la un la, note ngeina bangin thu na khen un,” a ci hi. Judah mite in, “Kote in mi thah theih nading thu ka nei kei uh hi,” a ci uh hi.
  </para>
  <para style="p">
    <verse number="32" style="v"/>Tua bang a cihna in, Zeisu in bangci a sih ding ci-in lim lak a, a genkholh mah bangin a tun’ nading ahi hi.
  </para>
  <para style="p">
    <verse number="33" style="v"/>Pilat mang inn sungah a lut khit ciangin Zeisu sam a, “Nang Judah Kumpipa na hi hiam?” ci-in a dong hi.
  </para>
  <para style="p">
    <verse number="34" style="v"/>Zeisu in, “Nangma ut bangin hih bangin hong dong na hi hiam? Ahih kei leh, midangte in keima thu hong gen zo ahi hiam?” ci-in a dawng hi.
  </para>
  <para style="p">
    <verse number="35" style="v"/>Pilat in, “Judah mi na hi hiam? Nangma mipawlte leh siampi liante in nang kei khut sungah hong pia uh hi. Nang in bang hih khial na hi hiam?” ci-in a dot ciangin,
  </para>
  <para style="p">
    <verse number="36" style="v"/>Zeisu in, “Keima gam in leitung gam ahi kei hi. Keima gam in leitung gam hi leh, Judah mite khut sung ka tun’ loh nading ka mite in a do ding uh hi. Tu-in, ka gam in hih lai takah a om kei hi,” a ci hi.
  </para>
  <para style="p">
    <verse number="37" style="v"/>Pilat in, “Tua bang ahih leh, nang Kumpipa na hi hiam?” ci-in a dot ciangin Zeisu in, “Kumpipa na hi nong ci hi. Kei ka hih leh, thuman thutak ading teci pang dingin ah leitungah kong kum a, kong suak hi. Thuman thutak a deih mi khempeuh in keima’ aw a ngai uh hi,” ci-in a gen hi.
  </para>
  <para style="p">
    <verse number="38" style="v"/>Pilat in, “Thuman thutak bang ahi hiam?” a ci hi. Tua thu a gen khit ciangin Judah mite kiangah paikhia a, “Hih mi tungah mawhna ka mu kei hi.
  </para>
  <para style="p">
    <verse number="39" style="v"/>Ahih hangin Paisan Pawi khamna-ah mi khat no kiangah ka khah ding ngeina khat a om hi. Tua ahih ciangin no kiangah Judahte’ Kumpipa ka khah ding nong awi uh hiam?” a ci hi.
  </para>
  <para style="p">
    <verse number="40" style="v"/>Amaute in, “Hih mi khah ding ka deih kei uh hi; Barabbas na khah ding ka deih uh hi,” ci-in nakpi-in kiko kikin a ngen uh hi. Barabbas in misuampa ahi hi.
  </para>
  <chapter number="19" style="c"/>
  <para style="p">
    <verse number="1" style="v"/>Tua lai takin Pilat in Zeisu a sap khit ciangin a satsak hi.
  </para>
  <para style="p">
    <verse number="2" style="v"/>Galkapte in ling tawh lukhu ganin ama lu tangah a khusak uh a, puanza san a silhsak khit uh ciangin,
  </para>
  <para style="p">
    <verse number="3" style="v"/>“Judahte’ Kumpipa aw, nang na ci dam ta hen!” ci-in khut tawh a beeng uh hi.
  </para>
  <para style="p">
    <verse number="4" style="v"/>Pilat va paikhia kik a, “Hih mi tungah bangmah mawhna ka muh loh na theih nadingun note kiangah kong lakhia hi,” a ci hi.
  </para>
  <para style="p">
    <verse number="5" style="v"/>Tua ahih ciangin, Zeisu in ling lukhu khu-in, puanza san silhin a paikhia hi. Pilat in, “En un, hih pa,” a ci hi.
  </para>
  <para style="p">
    <verse number="6" style="v"/>Siampi liante leh upate in Zeisu a muh uh ciangin, “Singlamteh tungah that in! “Singlamteh tungah that in!” ci-in a kiko kik uh hi. Pilat in, “Nomau in amah la un la, singlamteh tungah that un. Ama tungah mawhna ka mu kei hi,” a ci hi.
  </para>
  <para style="p">
    <verse number="7" style="v"/>Tua ciangin Judah mite in, “Kote in thukhamna ka nei uh hi. Tua thu tawh kituakin hih pa si dingin kilawm hi. Bang hang hiam na cih leh, amah in, ‘Pasian’ Tapa ka hi hi,’ a ci hi,” ci-in a gen uh hi.
  </para>
  <para style="p">
    <verse number="8" style="v"/>Tua thu Pilat in a zak ciangin lau semsem a;
  </para>
  <para style="p">
    <verse number="9" style="v"/>mang inn sungah lut kikin, “Nang koi pan hong piang na hi hiam?” ci-in a dot ciangin, Zeisu in kamkhat beek a dawng kei hi.
  </para>
  <para style="p">
    <verse number="10" style="v"/>Tua ahih ciangin Pilat in, “Kei kiangah thu hong gen nuam lo na hi hiam? Keimah in nang kong khah nading thu ahi zongin, singlamteh tungah thah nading thu ahi zongin ka neih thei lo na hi hiam?” a ci hi.
  </para>
  <para style="p">
    <verse number="11" style="v"/>Zeisu in, “Tung lam pan thu na ngah kei leh, kei tungah bangmah na hih thei kei ding hi. Tua ahih ciangin nangma khut sungah kei a hong piapa in khialhna golzaw a nei hi,” ci-in a thuk hi.
  </para>
  <para style="p">
    <verse number="12" style="v"/>Tua a kipanin Pilat in Zeisu a khah nading a zong zaw hi. Ahih hangin Judah mite in, “Hih pa na khah leh, Kaisar kumpipa’ lawm na hi kei hi; Kaisar kumpipa’ gal ahi kumpipa-a kibawl tawm mi na hi hi,” a ci uh hi.
  </para>
  <para style="p">
    <verse number="13" style="v"/>Tua thu a zak ciangin Pilat in Zeisu paikhiatpih a, Hebru kamin ‘Gabbatha’ kici ‘Suangphah’ a cihna munah thukhenna tokhom tungah a tu hi.
  </para>
  <para style="p">
    <verse number="14" style="v"/>Tua lai takin, Paisan pawi kigin ni sun lai tak nai sawm leh nai nih ahi hi. Pilat in, Judah mite kiangah , “En un, note’ Kumpipa,” ci-a a gen ciangin
  </para>
  <para style="p">
    <verse number="15" style="v"/>amaute in, “Tua pa that in, tua pa that in, singlamteh tungah that in!” ci-in a kiko uh hi. Pilat in, “Note’ Kumpipa singlamteh tungah that ding ka hi hiam?” ci-in a dot ciangin, “Kaisar kumpipa longal adang kumpipa ka nei kei uh hi,” ci-in siampi liante in a dawng kik uh hi.
  </para>
  <para style="p">
    <verse number="16" style="v"/>Tua ciangin, Pilat in Zeisu singlamteh tungah thah dingin amaute’ khut sungah a pia hi.
  </para>
  <para style="p">
    <verse number="17" style="v"/>Tua lai takin amaute in Zeisu la-in a paipih uh hi. Zeisu in ama singlamteh pua a, Hebru kamin ‘Golgotha’ kici ‘Lutangguh Mun’ kicihna ah pai dingin a paikhia hi.
  </para>
  <para style="p">
    <verse number="18" style="v"/>Tua san takah amaute in Zeisu singlamteh tungah a khai uh hi. Amah tawh a lang tuakah mi nih zong a khai uh hi. Zeisu a lai zangah a om hi.
  </para>
  <para style="p">
    <verse number="19" style="v"/>Pilat in laigelh a, singlamteh tungah a suang hi. Tua lai in, “JUDAHTE’ KUMPIPA, NAZARETH KHUAMI ZEISU AHI HI,” ci-in a kigelh hi.
  </para>
  <para style="p">
    <verse number="20" style="v"/>Hih lai Judah mi tampite in a sim uh hi. Bang hang hiam i cih leh, Zeisu singlamteh tungah a kithahna mun in khuapi tawh kinai a; Hebru kam, Latin kam leh Grik kam tawh a kigelh hi.
  </para>
  <para style="p">
    <verse number="21" style="v"/>Tua ahih ciangin, Judah siampi liante in Pilat kiangah va pai uh a, ‘Judahte’ Kumpipa, ci-in gelh kei in; ‘Kei in Judahte’ Kumpipa ka hi hi, a ci hi,’ ci-in laigelh in,” a cih uh ciangin
  </para>
  <para style="p">
    <verse number="22" style="v"/>Pilat in, “Ka gelhsa in ka gelhsa hi,” a ci hi.
  </para>
  <para style="p">
    <verse number="23" style="v"/>Galkapte in Zeisu singlamteh tungah a khai khit uh ciangin, a puante la a, seh li suahin seh khat ciatin a hawm uh a; puanak zong a la uh hi. Hih puanak kikhui loin a lu pan a taw dongin a kiphan ahi hi.
  </para>
  <para style="p">
    <verse number="24" style="v"/>Tua ahih ciangin, “Hih puan balkeek kei ni. Kua in ngah ding hiam lai-ai i saan ding hi,” ci-in, Lai Siangtho sungah a kigelhna thu a tun’ nadingin galkapte a kikum uh hi. Tua thu in: “Amaute khat leh khat in ka puan a hawm uh hi; Ka puan tungah lai-ai a saan uh hi,” ci-in a kigelh hi. Galkapte in tua thu a bawl uh hi.
  </para>
  <para style="p">
    <verse number="25" style="v"/>Zeisu’ singlamteh kiangah a nu leh a nu’ sanggamnu, Klopas’ zi Mari leh Magdala khua Mari-te a ding uh hi.
  </para>
  <para style="p">
    <verse number="26" style="v"/>Tua hi a, Zeisu in a nu leh a it nungzuipa a kianga ding a muh ciangin, “Numei aw, nang in na tapa en in!” a ci hi.
  </para>
  <para style="p">
    <verse number="27" style="v"/>A nungzuipa kiangah, “Nang na nu en in!” a ci hi. Tua akipanin tua nungzuipa in, Zeisu’ nu ama innah a khoi hi.
  </para>
  <para style="p">
    <verse number="28" style="v"/>Tua nung ciangin Zeisu in thu khempeuh kizo khin zo cih a theih ciangin, Lai Siangtho sungah a kigelh mah bangin a tun’ nadingin, “Tui ka duh hi,” a ci hi.
  </para>
  <para style="p">
    <verse number="29" style="v"/>Tua munah tuikha tawh kidim beel khat om a, amaute in tuipaan khat tuikha sungah a diah khit uh ciangin, pumpeeng dawnah bulhin ama kamah a bak uh hi.
  </para>
  <para style="p">
    <verse number="30" style="v"/>Tua hi a, Zeisu in tui a ngah khit ciangin, “A zo zo hi,” ci-a a lu su-in a si hi.
  </para>
  <para style="p">
    <verse number="31" style="v"/>Tua ni in kigin ni ahih ciangin, Nipi ni-in a luang singlamteh tungah a om loh nadingin, Judah mite in Pilat kiangah a khe kuaitanin a luang a paihkhiat nading thu a va ngen uh hi. Bang hang hiam i cih leh, tua Nipi ni in ni lian mahmah ahi hi.
  </para>
  <para style="p">
    <verse number="32" style="v"/>Tua ahih ciangin galkapte hong pai uh a, Zeisu tawh singlamteh tungah kithat mi khat’ khe a kuaih tan khit uh ciangin, adang khatpa’ khe a kuaitan uh hi.
  </para>
  <para style="p">
    <verse number="33" style="v"/>Zeisu kiang a tun’ uh ciangin amah si zo ta cih a muh uh ciangin, a khe a kuaitan kei uh hi.
  </para>
  <para style="p">
    <verse number="34" style="v"/>Ahih hangin galkap khat in a pang teipi tawh sun a, si leh tui thakhatin a luangkhia hi.
  </para>
  <para style="p">
    <verse number="35" style="v"/>Tua thu a mu mi in teci a pang hi. Ama teci pan’na thu aman hi. Note in na up theih nadingun ama genna thu aman hi ci-in a thei hi.
  </para>
  <para style="p">
    <verse number="36" style="v"/>Bang hang hiam i cih leh, “A guh khat beek a kikuaitan kei ding hi,” ci-a Lai Siangtho sungah a gen bangin a tun’ nadingin hih teng a kibawl hi.
  </para>
  <para style="p">
    <verse number="37" style="v"/>Adang Lai Siangtho sungah “Tua mite in amaute sutpa a en ding uh hi,” ci-in a kigelh hi.
  </para>
  <para style="p">
    <verse number="38" style="v"/>Tua nung ciangin, Arimathea khua Josef in Judah mite a kihtak manin a kilang loin Zeisu’ thu a zui mi hi a; Zeisu’ luang a paipih nadingin Pilat kiangah a ngen hi. Pilat in thu a pia hi. Tua ahih ciangin tua pa hong pai a, Zeisu’ luang a paipih hi.
  </para>
  <para style="p">
    <verse number="39" style="v"/>Nidanga zan lai taka Zeisu kiangah a pai Nikodemas in pound zakhat a khai mirrah leh aloes kihel paknamtui a paipih hi.
  </para>
  <para style="p">
    <verse number="40" style="v"/>Tua lai takin amaute in Zeisu’ luang la uh a, Judah mite’ kivui ngeina bangin paknamtui tawh dial sungah a tun uh hi.
  </para>
  <para style="p">
    <verse number="41" style="v"/>Singlamteh tungah thahna mun tawh kinai-ah huan khat om a, tua huan sungah kuama kivui ngei lohna han thak khat a om hi.
  </para>
  <para style="p">
    <verse number="42" style="v"/>Judah mite kigin kholh ni nai ahih ciangin, tua hanah Zeisu a vui uh hi. Bang hang hiam i cih leh, tua han a nai hi.
  </para>
  <chapter number="20" style="c"/>
  <para style="p">
    <verse number="1" style="v"/>Ni sagih lakah a kipat ni, khuavak ma zingtungin Magdala khua Mari hanah pai a, han kong khakna suang kilakhia zo-a om a mu hi.
  </para>
  <para style="p">
    <verse number="2" style="v"/>Tua ahih ciangin tai mengmeng a, Piter leh Zeisu’ it nungzuipa kiangah tungin, “Han sung pan Topa’ luang a paikhiatpih zo uh hi. Koi lai takah a koih uh hiam ka thei kei hi,” ci-in a gen hi.
  </para>
  <para style="p">
    <verse number="3" style="v"/>Tua lai takin, Piter leh adang nungzuipa paikhia uh a, han lamah a tai uh hi.
  </para>
  <para style="p">
    <verse number="4" style="v"/>Amaute nih a kibangin a tai uh hi; ahih hangin adang nungzuipa in Piter makhelhin han a tung masa hi.
  </para>
  <para style="p">
    <verse number="5" style="v"/>Amah kunsukin a sung a et ciangin dial puan a om a muh ciangin han sungah a lut kei hi.
  </para>
  <para style="p">
    <verse number="6" style="v"/>Simon Piter in a nung zui a, a tun’ ciangin han sungah lut a;
  </para>
  <para style="p">
    <verse number="7" style="v"/>dial puan a om hangin, a lu tunna puan tawh omkhawm loin a tuamtuak a, kizialin a om a mu hi.
  </para>
  <para style="p">
    <verse number="8" style="v"/>Tua lai takin, han a tung masa adang nungzuipa zong han sungah lut a, a muh ciangin a um hi.
  </para>
  <para style="p">
    <verse number="9" style="v"/>Bang hang hiam i cih leh, Zeisu in sihna pan thokik ding a cihna Lai Siangtho sungah a om thu a thei nai kei uh hi.
  </para>
  <para style="p">
    <verse number="10" style="v"/>Tua ahih ciangin tua nungzuite amau innah a ciah uh hi.
  </para>
  <para style="p">
    <verse number="11" style="v"/>Ahih hangin Mari in han pua lamah ding-in a kap hi. A kah lai takin kunsuk-in han sung en a,
  </para>
  <para style="p">
    <verse number="12" style="v"/>vantungmi nih puanpak silhin Zeisu’ luang a kisialna a lu lam ah khat, a taw lam ah khat tu-a om a mu hi.
  </para>
  <para style="p">
    <verse number="13" style="v"/>Amaute in, “Numei aw, bang hangin kap na hi hiam?” ci-a a dot uh ciangin Mari in, “Ka Topa a paikhiatpih zo uh a, koi-ah a koih uh cih ka thei kei hi,” a ci hi.
  </para>
  <para style="p">
    <verse number="14" style="v"/>Tua banga a gen khit ciangin a nung lam a kihei leh, Zeisu ding-a om a mu hi; ahih hangin Zeisu a hih lam a thei kei hi.
  </para>
  <para style="p">
    <verse number="15" style="v"/>Zeisu in, “Numei aw, bang hangin kap na hi hiam? Kua zong na hi hiam?” ci-in a dot leh, Mari in Zeisu pen huan cingpa a sak man-inah, “Topa aw, amah na paikhiatpih leh koi-ah na koih hiam hong gen in. Keimah in ka va la ding hi,” a ci hi.
  </para>
  <para style="p">
    <verse number="16" style="v"/>Zeisu in, “Mari aw,” a cih ciangin Mari kihei a, Hebru kamin, “Rabboni aw,” a ci hi. Rabboni a khiatna in ‘Topa’ a cihnopna hi.
  </para>
  <para style="p">
    <verse number="17" style="v"/>Zeisu in, “Hong len kei in. Bang hang hiam na cih leh, ka Pa kiangah ka kahto nai kei hi. Ka sanggamte kiangah pai in la, ‘Ka Pa ahi note’ Pa, ka Pasian ahi note’ Pasian kiangah ka kahto ding hi,’ ci-in amaute kiangah va gen in,” ci-in a sawl hi.
  </para>
  <para style="p">
    <verse number="18" style="v"/>Tua mah bangin Magdala khua Mari zong pai a, “Topa ka mu zo a, tua thute hong gen zo hi,” ci-in a nungzuite kiangah a gen hi.
  </para>
  <para style="p">
    <verse number="19" style="v"/>Ni sagih lakah ni kipat ni, a nitak ciangin Judah mite a kihtak man-unah a nungzuite in kikhopna-ah kongkhakte khakin a om uh a, tua sungah Zeisu hong lut a, amau lai zangah ding-in, “Nopna na ngah ta un!” a ci hi.
  </para>
  <para style="p">
    <verse number="20" style="v"/>Tua bang a cih khit ciangin a khut leh a pang a lak hi. Tua nungzuite in Topa a muh uh ciangin a lungdam uh hi.
  </para>
  <para style="p">
    <verse number="21" style="v"/>Zeisu in khatvei, “Nopna na ngah ta un, Pa in kei hong sawl bangin note kong sawl hi,” a ci kik hi.
  </para>
  <para style="p">
    <verse number="22" style="v"/>Tua ciangin amaute tungah mut a, “Kha Siangtho na sang ta un.
  </para>
  <para style="p">
    <verse number="23" style="v"/>Mi’ mawhna na maisak uh leh, tua mi’ mawhna kimaisak ding hi. Mi’ mawhna na maisak kei uh leh, tua mi’ mawhna kimaisak lo ding hi,” ci-in thu a pia hi.
  </para>
  <para style="p">
    <verse number="24" style="v"/>Zeisu hong pai lai takin, sawm-le-nihte laka khat Didimas kici Thomas in amaute tawh a omkhawm kei hi.
  </para>
  <para style="p">
    <verse number="25" style="v"/>Tua ahih ciangin nungzui dangte in, “Topa ka mu zo uh hi,” ci-in Thomas kiangah a gen uh ciangin amah in, “A khut a, sikkhetna pawn mu-in, sikkhetna pawn sung ka khutme tawh lawng a, ama pang zong ka khut tawh ka lawn’ kei leh, ka um kei ding hi,” a ci hi.
  </para>
  <para style="p">
    <verse number="26" style="v"/>Tua nung ni giat ni ciangin, a nungzuite inn sungah khatvei kikhawm kik uh a, Thomas zong a om hi. Kongkhakte a kikhak lai takin Zeisu zong hong pai a, amau laizang ah ding-a “Nopna na ngah ta un,” a ci hi.
  </para>
  <para style="p">
    <verse number="27" style="v"/>Tua lai takin Thomas kiangah, “Na khutmete zan in la, ka khut en in. Na khut zan in la, ka pang hong lawng in, um khial kei in la, um in,” a ci hi.
  </para>
  <para style="p">
    <verse number="28" style="v"/>Thomas in, “Ka Topa leh ka Pasian aw,” a cih ciangin,
  </para>
  <para style="p">
    <verse number="29" style="v"/>Zeisu in, “Nong muh man-inah um na hi hiam? Hong mu lo napi-in a um mite in thupha a ngah uh hi,” a ci hi.
  </para>
  <para style="p">
    <verse number="30" style="v"/>Hih laibu sungah a kigelh lo lim dang tampi zong Zeisu in a nungzuite mai-ah a lak hi.
  </para>
  <para style="p">
    <verse number="31" style="v"/>Zeisu in Khazih hi a, Pasian’ Tapa ahih note’n na up theih nading uh leh, ama min umin tua min hangin nuntakna na ngah theih nadingun hih laibu a kigelh zo hi.
  </para>
  <chapter number="21" style="c"/>
  <para style="p">
    <verse number="1" style="v"/>Tua nung ciangin, Tiberias tuili geiah a nungzuite kiangah Zeisu a kilak hi. A kilahna thu in hih bang ahi hi.
  </para>
  <para style="p">
    <verse number="2" style="v"/>Simon Piter leh Didimas kici Thomas akipan, Galile gam Kana khuami Nathanael leh Zebedi’ tate nih in adang nungzuite nih tawh a omkhawm uh hi.
  </para>
  <para style="p">
    <verse number="3" style="v"/>Simon Piter in, “Kei nga beng dingin pai ning,” a cih ciangin, “Ko zong kong pai ding uh hi,” a ci uh hi. Amaute paikhia uh a, gunkuang sungah lutin tua zanin ngasa khat beek a man kei uh hi.
  </para>
  <para style="p">
    <verse number="4" style="v"/>Khua a vak lai takin Zeisu tui geiah a ding hi. Ahih hangin Zeisu ahih lam a nungzuite in a thei kei uh hi.
  </para>
  <para style="p">
    <verse number="5" style="v"/>Tua lai takin Zeisu in, “Ka taneute aw, ngasa na man uh hiam?” ci-in a dot ciangin, “Ka man het kei uh hi,” ci-in a dawng kik uh hi.
  </para>
  <para style="p">
    <verse number="6" style="v"/>Zeisu in, “Khatvei gunkuang ziat lamah ngen na paai un. Tua hi leh ngasa na man ding uh hi,” ci-in a hilh hi. Tua bangin amau in ngen a paih uh leh, ngasa tampi khuhkha uh ahih ciangin, ngen a kai zo kei uh hi.
  </para>
  <para style="p">
    <verse number="7" style="v"/>Tua lai takin Zeisu’ it nungzuipa in Piter kiangah, “Topa ahi hi,” a ci hi. Topa ahih lam Simon Piter in a theih ciangin, puanak tungsilh guak tawh tuili sungah a tuaksuk hi.
  </para>
  <para style="p">
    <verse number="8" style="v"/>A dang nungzuite in tui gei tawh kigamla lo, lam sawmnga bek kihal ahih maninah ngasa tawh kidim ngen a kai uh a, gunkuang tungah tuangin a pai uh hi.
  </para>
  <para style="p">
    <verse number="9" style="v"/>Amaute leilak a tun’ uh ciangin mei-am leh a am tungah ngasa leh khomun kihanga om a mu uh hi.
  </para>
  <para style="p">
    <verse number="10" style="v"/>Zeisu in, “Tu-a na mat uh ngasa kimkhat hong paipih un,” ci-in thu a pia hi.
  </para>
  <para style="p">
    <verse number="11" style="v"/>Simon Piter gunkuang tungah kahto-in ngasa za leh sawmnga leh thum tawh a dim ngen lei ah a kaito hi. Tua zahin a tam hangin ngen a kikeek kei hi.
  </para>
  <para style="p">
    <verse number="12" style="v"/>Zeisu in, “Hong pai un la, zing an ne un,” a ci hi. Topa ahih lam a nungzuite in a theih uh ciangin, “Nang kua na hi hiam?” ci-in kuamah in a dong ngam kei uh hi.
  </para>
  <para style="p">
    <verse number="13" style="v"/>Zeisu hong pai a, khomun leh ngasa a lak khit ciangin amaute a pia hi.
  </para>
  <para style="p">
    <verse number="14" style="v"/>Hih kilakna in Zeisu sihna pan a thawhkik khit ciangin, a nungzuite kiangah thumvei a kilakna ahi hi.
  </para>
  <para style="p">
    <verse number="15" style="v"/>Tua ahih ciangin an a nek khit uh ciangin Zeisu in, “Johan’ tapa Simon aw, hih mite in kei hong it sangin nang hong itzaw na hi hiam?” ci-in Simon Piter a dong hi. Piter in, “Ahi hi, Topa aw, nang kong it na thei hi,” a cih ciangin, “Ka tuunote na vak in,” ci-in thu a pia hi.
  </para>
  <para style="p">
    <verse number="16" style="v"/>Khatvei Zeisu in Piter kiangah, “Johan’ tapa Simon aw, kei hong it na hi hiam?” ci-in a dot ciangin, “Ahi hi, Topa aw, nang kong it na thei hi,” a cih ciangin, “Ka tuute na cing in,” a ci hi.
  </para>
  <para style="p">
    <verse number="17" style="v"/>Zeisu in, “Johan’ tapa Simon aw, kei na hong it hiam?” ci-in thumveina a dong hi. “Nang in kei na hong it hiam?” ci-in thumvei a dot man-inah Piter dah a, “Topa aw, nang in na khempeuh na thei a, ke’n nang kong it na thei hi,” a cih ciangin Zeisu in, “Ka tuute na vak in.
  </para>
  <para style="p">
    <verse number="18" style="v"/>Ke’n aman takpi kong cih-inah, nang na tangval lai-in na kawng gakin, na utna mun khempeuh ah na pai thei hi. Ahih hangin na teek ciangin na khut zan-inah midangte in nang hong hen ding uh a, na ut lohna munah hong paipih ding uh hi,” a ci hi.
  </para>
  <para style="p">
    <verse number="19" style="v"/>Tua a genna in, Piter in bang ci-in a sihna tawh Pasian minthangsak ding cih lim a lah nopna ahi hi. Tua thu a gen khit ciangin Piter kiangah, “Ka nung hong zui in,” ci-in a gen hi.
  </para>
  <para style="p">
    <verse number="20" style="v"/>Zeisu in nitak an a nek lai takin a ang-ah kingam a, “Topa aw, nang kua in hong lehheek ding hiam?” ci-a a dong Zeisu’ it nungzuipa Piter in kihei-in a muh ciangin,
  </para>
  <para style="p">
    <verse number="21" style="v"/>Piter in Zeisu kiangah, “Topa aw, hih mipa in bang ahih ding hiam?” ci-in a dong hi.
  </para>
  <para style="p">
    <verse number="22" style="v"/>Zeisu in, “Kong paikik hun matengin hih mi a om nading ka ut leh, nang in bang phamawhsa na hi hiam? Nang na hih leh, ka nung hong zui in,” ci-in thu a pia hi.
  </para>
  <para style="p">
    <verse number="23" style="v"/>Tua thu hangin sanggamte in, “Tua nungzuipa a si kei ding hi,” ci-in a gen thang uh hi. Ahih hangin, “A si kei ding hi,” ci-in Zeisu in a ci kei hi. “Kong paikik hun matengin tua pa a om nading ka ut leh, nang in bang phamawhsa na hi hiam?” a ci hi.
  </para>
  <para style="p">
    <verse number="24" style="v"/>Hih thu khempeuh ading teci pang a, a gelhpa in tua nungzuipa ahi hi. Ama teci pan’na aman hi ci-in kote in ka thei uh hi.
  </para>
  <para style="p">
    <verse number="25" style="v"/>Zeisu’ hihna thu adang tampi a om lai hi. Tua ahih nate khempeuh gelh khin lehang a kigelhna laibu leitungah ta zo lo ding hi ci-in ka um hi.
  </para>
</usx>