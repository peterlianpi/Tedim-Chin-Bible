<?xml version="1.0" encoding="utf-8"?>
<usx version="2.0">
  <book code="MRK" style="id">Mark</book>
  <para style="mt">Mark</para>
  <chapter number="1" style="c" />
  <para style="p"><verse number="1" style="v" />Pasian' Tapa Jesuh Khrih tawh kisai Lungdamna Thu
    hih bang ahi hi. </para>
  <para style="p"><verse number="2" style="v" />Kamsang Isaiah Lai Siangtho sungah, “Nangma mai-ah
    ka kamtaipa ka sawl a, amah in na paina ding lampi a bawlkhol ding hi. </para>
  <para style="p"><verse number="3" style="v" />Gamsungah mi khat kiko a, ‘Topa' paina ding lampi
    bawl un la, a tot ding lampi tangsak un,’ ci hi,” ci-in a kigelhna tawh hong kipankhia hi. </para>
  <para style="p"><verse number="4" style="v" />Tua mah bangin gamsungah Johan hong vak a, mawhna
    kisikin tui kiphum un; tua hi leh na mawhna uh Pasian in hong maisak ding hi, ci-in thu a hilh
    hi. </para>
  <para style="p"><verse number="5" style="v" />Johan' thuhilhna a ngai dingin Jerusalem khua-a
    kipan Judea gamsunga om mi khempeuhte a hong pai uh hi. Amaute in a mawhnate uh va pulak uh a,
    Jordan Gun sungah Johan in amaute a tuiphum hi. </para>
  <para style="p"><verse number="6" style="v" />Johan in kalaoh mul kigan puan silhin, savun
    kawnggak tawh a kawng gak a, kauphe leh gamlak khuaizu tawh a kivak hi. </para>
  <para style="p"><verse number="7" style="v" />Amah in mite tungah thu hilh a, “Ka nungah hong pai
    dingpa pen kei sangin nakpi takin lianzaw a, kunin a khedap khau a sutsak ding nangawnin ka
    kilawmzo kei hi. </para>
  <para style="p"><verse number="8" style="v" />Keimah in tui sungah note kong phum a, amah in Kha
    Siangtho sungah note hong phum ding hi,” a ci hi. </para>
  <para style="p"><verse number="9" style="v" />Tua laitakin Galilee gamsunga om Nazareth khua panin
    Jesuh hong pai a, Jordan Gun sungah Johan in amah a tuiphum hi. </para>
  <para style="p"><verse number="10" style="v" />Tui sung panin Jesuh a thawhkhiat khit phetin
    vantung kihongin, ama tungah vakhu bangin Kha Siangtho a hong kumsuk a mu hi. </para>
  <para style="p"><verse number="11" style="v" />Vantung panin aw khat hong ging a, “Nang pen ka it
    mahmah ka Tapa na hi a, nang tungah ka lungkim mahmah hi,” a ci hi. </para>
  <para style="p"><verse number="12" style="v" />Thakhat thu-in Kha Siangtho in gamlakah Jesuh a
    paisak hi. </para>
  <para style="p"><verse number="13" style="v" />Gamlakah ni sawmli sung om a, Satan in tua hun
    sungteng a ze-et hi. Tua lai-ah gamsa gilote zong om a, ahi zongin vantung mite hong pai-in amah
    huhin an a vak uh hi. </para>
  <para style="p"><verse number="14" style="v" />Thong sungah Johan a kikhiat khit ciangin Galilee
    gamsungah Jesuh hong pai a, Pasian kiang panin hong pai Lungdamna Thuthak gen a, </para>
  <para style="p"><verse number="15" style="v" />“A hunhoih hong tungta a, Pasian' Uk ding hun hong
    kipanta hi. Na mawhna uh kisikkik un la, hih Lungdamna Thuthak um un,” ci-in a hilh hi. </para>
  <para style="p"><verse number="16" style="v" />Galilee Tuili gei tawnin Jesuh a pai laitakin,
    Simon leh a nau Andru, ngabengte ahih manun, ngen tawh nga khuhin a om a mu hi. </para>
  <para style="p"><verse number="17" style="v" />Jesuh in amaute gel kiangah, “Kei hong zui un; nga
    mat bangin mi tampi a huaite kong suaksak ding hi,” a ci hi. </para>
  <para style="p"><verse number="18" style="v" />Amaute gel in zong a ngen uh nusia-in Jesuh a
    zuipah uh hi. </para>
  <para style="p"><verse number="19" style="v" />Tawmkhat a pai khit ciangin Zebedi' tapa James leh
    a nau Johan zong, a gunkuang tung uhah a ngen uh khui-in a om a mu leuleu hi. </para>
  <para style="p"><verse number="20" style="v" />Jesuh in amaute a muh phetin sampah a, amaute gel
    in zong a pa uh Zebedi leh a thacialte uh nusia-in Jesuh' nung a zui uh hi. </para>
  <para style="p"><verse number="21" style="v" />Tua ciangin Kapernaum khua tung uh a, a Sabbath
    ni-in kikhopna inn sungah Jesuh pai-in thu hilh ding a kipan hi. </para>
  <para style="p"><verse number="22" style="v" />A thuhilhna a za mi khempeuh in ama thugenna zia
    hangin lamdang a sa uh hi. Amah in Thukham hilh siate bangin thu genloin aana nei mite bangin
    thu a genzaw hi. </para>
  <para style="p"><verse number="23" style="v" />Tua laitakin kikhopna inn sungah dawivei mi khat
    hong lut a, </para>
  <para style="p"><verse number="24" style="v" />“Nazareth khuami Jesuh aw, kote tawh nang bang
    kisai ihi hiam? Kote a susia dingin hih lai-ah hong om na hi hiam? Pasian' mi siangtho na hihlam
    kong thei hi,” ci-in a kiko hi. </para>
  <para style="p"><verse number="25" style="v" />Jesuh in, “Pau kei in; hih mipa sung panin paikhia
    in,” ci-in tua dawi tungah thu a pia hi. </para>
  <para style="p"><verse number="26" style="v" />Dawi gilo in tua mipa kongkaw sakin a lin'sakgawp
    khit ciangin nakpi takin awngin ama sung panin a paikhia hi. </para>
  <para style="p"><verse number="27" style="v" />Mi khempeuh in lamdangsa uh a, khatlekhat in, “A
    bangci thu ahi hiam? Bang thuthak hilh tuan ahi hiam? Hih mipa in dawi gilote thupiakna ding
    aana nei a, dawi gilote in ama thu a mang uh hi,” ci-in a kikum uh hi. </para>
  <para style="p"><verse number="28" style="v" />Tua ahih ciangin hih Jesuh' thu in Galilee gamsung
    khempeuh thakhatin a zelpak hi. </para>
  <para style="p"><verse number="29" style="v" />Tua ciangin kikhopna inn panin amaute paikhia-in
    Simon leh a nau Andru' inn-ah paisuakpah uh a, James leh a nau Johan in zong a zui uh hi. </para>
  <para style="p"><verse number="30" style="v" />Simon' sungnu nattunin lupna ngak a, Jesuh a
    tun'phetin tuanu' natna thu ama kiangah kigen hi. </para>
  <para style="p"><verse number="31" style="v" />Amah zong tuanu kiangah pai a, a khutin lenin a
    phongto hi. A natna dam a, a zinte zong a dozo pah hi. </para>
  <para style="p"><verse number="32" style="v" />Tua nitak lam, ni a tum khit ciangin mite in Jesuh
    kiangah cina khempeuh leh dawivei khempeuh a hong paipih uh hi. </para>
  <para style="p"><verse number="33" style="v" />Tua khuami khempeuh a inntualah hong kikhawm uh hi. </para>
  <para style="p"><verse number="34" style="v" />Jesuh in natna namkim a vei mi tampi damsak a, dawi
    tampi tak zong a hawlkhia hi. Dawite in Jesuh thei uh ahih manin, Jesuh in dawite thu gensaklo
    hi. </para>
  <para style="p"><verse number="35" style="v" />A zing ciang phalvak ma-in Jesuh tho-in gamdaihna
    mun khatah na pai-in thu a ngen hi. </para>
  <para style="p"><verse number="36" style="v" />Ahi zongin Simon leh a lawmte in Jesuh a zong
    dingin nungzuih uh a, </para>
  <para style="p"><verse number="37" style="v" />amah a muh uh ciangin, “Mi khempeuh in nang hong
    kan uh hi,” a ci uh hi. </para>
  <para style="p"><verse number="38" style="v" />Ahih hangin Jesuh in, “Hih kimnai-a om
    khuadangte-ah pai ni. Keima hong paina pen thuhilh ding ahih manin tua khuate-ah thu ka hilh
    ding hi,” a ci hi. </para>
  <para style="p"><verse number="39" style="v" />Tua ahih ciangin Galilee gamsung khempeuhah amah
    zin a, a kikhopna uh innte-ah thu hilhin dawite a hawlkhia hi. </para>
  <para style="p"><verse number="40" style="v" />Miphak khat Jesuh kiangah hong pai-in khukdin' a,
    “Topa aw, hong damsak nuam peuh lecin nong damsak thei ding hi,” ci-in a thum hi. </para>
  <para style="p"><verse number="41" style="v" />Jesuh in hehpihhuaisa ahih manin a khut zanin lawng
    a, “Nang kong damsak nuam hi,” a ci hi. </para>
  <para style="p"><verse number="42" style="v" />Thakhat thu-in a phaknatna bei-in a damsiang hi. </para>
  <para style="p"><verse number="43" style="v" />Tua ciangin Jesuh in khauhtakin ama tungah thu
    genin paikhiasak pah a, </para>
  <para style="p"><verse number="44" style="v" />“Hih thu kuama kiangah gen kei in. Siampipa kiangah
    paisuak pahin amah kivelsak in. Tua ciangin na damsiangna thu mi khempeuh in a theihna dingin
    Moses thupiaksa bangin biakpiakna bawl in,” a ci hi. </para>
  <para style="p"><verse number="45" style="v" />Ahih hangin a mipa paikhia-in a paina khempeuhah
    hih thupiang khempeuh gen belin a nei hi. Hih thu nakgen lua-in kitheithang gawp ahih manin, tua
    huna kipanin mite' theihin khuasungah Jesuh lut thei nawnlo hi. Tua ahih manin gamdaihna munah
    amah om a, mun khempeuh panin ama kiangah mite a hong pai uh hi. </para>
  <chapter number="2" style="c" />
  <para style="p"><verse number="1" style="v" />Tuazawh ni tawmkhat khit ciangin Kapernaum khua-ah
    Jesuh hong paikik a, inn-ah a omna thu hong kitheithang hi. </para>
  <para style="p"><verse number="2" style="v" />Mi tampi tak hong kikhawm uh ahih manin innsung
    khempeuh, kongkhak pualam nangawnah mi a dim hi. Jesuh in amaute kiangah Pasian' thu hilhin a om
    laitakin, </para>
  <para style="p"><verse number="3" style="v" />mihing li in Jesuh kiangah khutlekhezaw mi khat a
    paipih dingin hong pua uh hi. </para>
  <para style="p"><verse number="4" style="v" />Ahi zongin mihonpi kinehlua ahih manin Jesuh kiangah
    paipih theilo uh hi. Tua ahih manin Jesuh' omna san inn tungkhum hongletin, a lupna pheek tawh a
    mipa a khaisuk uh hi. </para>
  <para style="p"><verse number="5" style="v" />Jesuh in hih mite' up mahmahna thu a muh ciangin
    khutlekhezaw mipa kiangah, “Ka ta aw, na mawhnate hong kimaisak hi,” a ci hi. </para>
  <para style="p"><verse number="6" style="v" />Tua lai-ah a om, Thukham hilh siate pawlkhat in a
    lungsim sung uhah, </para>
  <para style="p"><verse number="7" style="v" />“Bang hangin hih mipa, Pasian tawh a kikim bangin
    kingaihsunin hih bangin pau ngam ahi hiam? Pasian simloh kuamah in mawhna maisak theilo hi,”
    ci-in a ngaihsun uh hi. </para>
  <para style="p"><verse number="8" style="v" />Jesuh in a lungsim sung uha amau ngaihsutna theipah
    ahih manin amaute kiangah, “Bang hangin tua bangin ngaihsun na hi uh hiam? </para>
  <para style="p"><verse number="9" style="v" />Hih khutlekhezaw mipa kiangah, ‘Na mawhna hong
    kimaisak khin hi,’ cih ding leh, ‘Tho-in na lupna pheek la in la pai dih in,’ cih ding koi
    baihzaw ahi hiam? </para>
  <para style="p"><verse number="10" style="v" />Ahi zongin Mihing Tapa in leitungah mawhmaisak
    theihna ding thu nei hi, ci-in na theihna dingun kong lak ding hi,” a ci hi. Tua ahih manin
    khutlekhezaw mipa kiangah, </para>
  <para style="p"><verse number="11" style="v" />“Tho-in na lupna pheek la in la, na inn-ah ciah
    in,” a ci hi. </para>
  <para style="p"><verse number="12" style="v" />Tua mipa zong amaute khempeuh' muhin tho a, a lupna
    pheek la-in a paikhia pah hi. Amaute khempeuh in lamdangsa mahmah uh a, Pasian phatin, “Hih bang
    mahmah i mu ngei nai het kei hi,” a ci uh hi. </para>
  <para style="p"><verse number="13" style="v" />Tua ciangin Galilee Tuili gei-ah Jesuh a paikik hi.
    Ama kiangah mihonpi hong pai uh a, Jesuh in tua mihonte thu a hilh hi. </para>
  <para style="p"><verse number="14" style="v" />Tua bangin a paina-ah Alfeas tapa Levi, a
    siahdon'na zumah tu-in a om a mu hi. Jesuh in ama kiangah, “Kei hong zui in,” a ci hi. Levi zong
    dingin Jesuh' nung a zuipah hi. </para>
  <para style="p"><verse number="15" style="v" />Tua nung ciangin Jesuh in Levi' inn-ah an a va ne
    hi. Siahdong mi tampi leh thukham a khial mi tampite in Jesuh zui uh a, amaute tampi in Jesuh
    leh a nungzuite tawh an a nekhawm uh hi. </para>
  <para style="p"><verse number="16" style="v" />Hih thukham khialte leh siahdongte tawh Jesuh in an
    a nekkhopna Farisi mite sung panin Thukham hilh siate pawlkhat in a muh uh ciangin a nungzuite
    kiangah, “Bang hangin hih bang mite tawh an nekhawm ahi hiam?” ci-in a dong uh hi. </para>
  <para style="p"><verse number="17" style="v" />Jesuh in hih thu a zak ciangin amaute kiangah,
    “Cidamte in siavuan kisamlo uh a, cina mite bek in kisam uh hi. Mite in a zahtak mihoihte a
    kisikna dingun a sam dingin a hong pai ka hi kei a, mite in a pampaih mite a kisikna dingun a
    sam dingin a hong pai ka hi hi,” a ci hi. </para>
  <para style="p"><verse number="18" style="v" />Tua hun laitakin Tuiphumpa Johan' nungzuite leh
    Farisi mite in an a tang uh hi. Jesuh kiangah mi pawlkhat hong pai-in, “Bang hangin Tuiphumpa
    Johan' nungzuite leh Farisi mite' nungzuite in an tang uh a, nangma nungzuite in tanglo se ahi
    uh hiam?” ci-in a dong uh hi. </para>
  <para style="p"><verse number="19" style="v" />Jesuh in, “Mo pawi a siim mite in an nelo dingin um
    na hi uh hiam? Zineipa tawh a omkhawm sung uh an neloin omlo ding uh hi. </para>
  <para style="p"><verse number="20" style="v" />Ahi zongin amaute kiang panin zineipa a
    kipaikhiatpih hun hong tung ding a, tua hun a tun' ciangin an neloin a om ding uh hi. </para>
  <para style="p"><verse number="21" style="v" />“Kuamah in puantungsilh lui phopna dingin a ton
    nailo puanbek a thak zang ngeilo hi. Zang zenzen leh a puanbek thak in a puan lui balkek ding a,
    a vang golzawsop ding hi. </para>
  <para style="p"><verse number="22" style="v" />Kuamah in savun um lui sungah leenggahzu a thak
    thun ngeilo hi. Thun zenzen leh leenggahzu in savun um phukham ding a, a leenggahzu leh a savun
    um, a nih tuakin a kisia suak ding hi. Tua ahih manin leenggahzu thak koihna dingin savun um
    thak kizang hi,” ci-in a dawng hi. </para>
  <para style="p"><verse number="23" style="v" />Khatvei, Sabbath ni khatin Jesuh leh a nungzuite,
    mangbuh lo nawkin a pai uh hi. A paikawmun a nungzuite in mangbuhvui a zut uh hi. </para>
  <para style="p"><verse number="24" style="v" />Tua ahih ciangin Farisi mite in Jesuh kiangah,
    “Bang hangin Sabbath ni-in gamtatloh dingpi, na nungzuite gamta uh ahi hiam?” a ci uh hi. </para>
  <para style="p"><verse number="25" style="v" />Jesuh in, “David in annek ding a kisap laitakin a
    gamtatna thu sim ngeilo na hi uh hiam? Amah leh a mite a gilkial uh hi. </para>
  <para style="p"><verse number="26" style="v" />Tua ahih ciangin Pasian' biakinn sungah lutin
    Pasian biakna-a a kipia anlumte a ne uh hi. Abiathar in siampi lianpen a sep laitakin hih thu
    piang hi. I Thukham tawh kizui-in ci lehang, hih anlumte pen siampite bek in a nektheih ding
    hinapi-in David in ne-in, a mite nangawn a pia lai hi,” ci-in a dawng hi. </para>
  <para style="p"><verse number="27" style="v" />Tua ciangin Jesuh in, “Sabbath ni, mihingte'
    phattuamna dingin a kibawl hi a, mihing pen Sabbath ni a phattuamna dingin a kibawl hilo hi. </para>
  <para style="p"><verse number="28" style="v" />Tua ahih ciangin Mihing Tapa pen Sabbath ni nangawn
    a ukpa ahi hi,” ci-in a thugen a khum hi. </para>
  <chapter number="3" style="c" />
  <para style="p"><verse number="1" style="v" />Tua ciangin kikhopna inn sungah Jesuh paikik a, tua
    lai-ah a khut a langkhat a zaw mi khat na om hi. </para>
  <para style="p"><verse number="2" style="v" />Jesuh gamtakhial hi, ci-in a mawhsak nuam mi
    pawlkhat tua lai-ah om uh a, Sabbath ni-in hih mipa a damsakkha hiam, ci-in vil gige uh hi. </para>
  <para style="p"><verse number="3" style="v" />Jesuh in khutzaw mipa kiangah, “Hih a mailamah hong
    ding in,” a ci hi. </para>
  <para style="p"><verse number="4" style="v" />Tua ciangin mite kiangah, “Sabbath ni-in bang i hih
    ding i Thukham in hong deih ahi hiam? Huh ding maw, gimsak ding; mi khat a nuntakna hot ding
    maw, thah ding; koi hong deihzaw ahi hiam?” ci-in a dong hi. Ahih hangin kuamah in dawnglo hi. </para>
  <para style="p"><verse number="5" style="v" />Jesuh in hehmai tawh a kiim a pam en kawikawi a, ahi
    zongin a khialhna uh leh a thuphawk theihlohna uh hangin mite khasiathuai a sa zel hi. Tua
    ciangin a mipa kiangah, “Na khut zan in,” a ci hi. Amah in zong a khut zan a, damin a ngeina
    bangkik hi. </para>
  <para style="p"><verse number="6" style="v" />Tua ahih ciangin kikhopna inn panin Farisi mite
    paikhia-in Herod pawlte kimkhat tawh kikhopna neipah uh a, Jesuh a thahtheihna ding uh a vaihawm
    uh hi. </para>
  <para style="p"><verse number="7" style="v" />Tua lai panin Galilee Tuili-ah Jesuh leh a nungzuite
    pai uh a, Galilee gam, Judea gam, </para>
  <para style="p"><verse number="8" style="v" />Jerusalem khua, Idumia gam, Jordan galkhat, Taia
    khuapi kiim leh Sidon khuapi kiima om gamte in ama hihsa thute zakhin uh ahih manin, hih gamte
    panin mihon tampi tak, ama kiangah hong pai uh hi. </para>
  <para style="p"><verse number="9" style="v" />Mihonte tamlua mahmah ahih manin amaute in Jesuh a
    nehcipgawp khaklohna dingin ama omna ding gunkuang khat a koihna dingun a nungzuite a sawl hi. </para>
  <para style="p"><verse number="10" style="v" />Amah in cina mi tampi damsakkhin ahih manin, Jesuh
    a lawn'theihna dingun cina khempeuh in amah hong naih ciat uh hi. </para>
  <para style="p"><verse number="11" style="v" />Tua laitakin mite' sunga lut dawite in Jesuh a muh
    uh ciangin a mai-ah pukin kiko uh a, “Nang pen Pasian' Tapa na hi hi,” a ci uh hi. </para>
  <para style="p"><verse number="12" style="v" />Dawite in amah kua mi ahi cihna thu a genkhiat
    lohna dingun Jesuh in nakpi takin dawite a kham hi. </para>
  <para style="p"><verse number="13" style="v" />Tua lai panin a mualtung lamah Jesuh paito a, mi a
    deihteng ama kiangah a sam hi. Tua a sap mite ama kiangah hong pai uh a, </para>
  <para style="p"><verse number="14" style="v" />amah in mi sawmlenih teelin, sawltakte, ci-in min a
    phuah hi. Jesuh in, “Kei tawh a kikhawl dingin noteng ka hong teel hi. Thu a hilh dingin zong ka
    hong sawl ding a, </para>
  <para style="p"><verse number="15" style="v" />dawi hawlkhiatna ding vangliatna na nei ding uh
    hi,” a ci hi. </para>
  <para style="p"><verse number="16" style="v" />Tua a teel mi sawmlenihte: Simon (Jesuh in a min
    thak dingin Peter a phuahpa), </para>
  <para style="p"><verse number="17" style="v" />Zebedi' tapa James leh a naupa Johan (Jesuh in hih
    unaute pen “Vanging bang,” a cih nopna Boanerges min a phuahte), </para>
  <para style="p"><verse number="18" style="v" />Andru, Filip, Bartholomew, Matthai, Thomas, Alfeas'
    tapa James, Thaddeas, Simon (gam khualpa), </para>
  <para style="p"><verse number="19" style="v" />leh Jesuh a lehhek Iskariot' tapa Judas ahi uh hi. </para>
  <para style="p"><verse number="20" style="v" />ama kiangah mihonpi hong kikhawmkik zel ahih manin
    Jesuh leh a nungzuite in an nangawn ne theilo uh hi. </para>
  <para style="p"><verse number="21" style="v" />A innkuanpihte in hih thu a zak uh ciangin Jesuh a
    la dingin hong kuankhia uh hi. Bang hang hiam cih leh, “Jesuh mihai suakta hi,” a kicihna thu a
    za uh hi. </para>
  <para style="p"><verse number="22" style="v" />Jerusalem khua pan a hong pai Thukham hilh siate
    pawlkhat in, “Hihpa sungah Beelzebul lut hi. Dawimangpa in ama tungah dawi hawlkhiat theihna
    ding vangliatna pia hi,” a ci uh hi. </para>
  <para style="p"><verse number="23" style="v" />Tua ahih ciangin Jesuh in ama kiangah mite samin
    thugentehna tawh thu hilh a, “Satan in Satan bangci hawlkhiat theih ding ahi hiam? </para>
  <para style="p"><verse number="24" style="v" />Gam khat peuhpeuh phelnih kisuahin kido le uh tua
    gam kiplo ding hi. </para>
  <para style="p"><verse number="25" style="v" />Innkuan khat peuhpeuh phelnih kisuahin kido le uh
    tua innkuan kipzolo ding hi. </para>
  <para style="p"><verse number="26" style="v" />Satan leh Satan kikhenin kido le uh kipzolo ding uh
    a, a bei ding uh hita uh hi. </para>
  <para style="p"><verse number="27" style="v" />Mi thahatpa hencip masa lopi-in kuamah in mi
    thahatpa' innsung pan a neihsate laksak zolo ding hi. A hencip khit ciang bekin laksakzo pan bek
    ding hi. </para>
  <para style="p"><verse number="28" style="v" />“Tua ahih ciangin hih thu phawk un! Mihingte'
    mawhna leh a kampau siatnate uh kimaisak thei ding hi. </para>
  <para style="p"><verse number="29" style="v" />Ahi zongin Kha Siangtho langpangin thu a gente in
    mawhna kip sukha uh ahih manin a mawhna uh kimaisak ngeilo ding hi,” a ci hi. </para>
  <para style="p"><verse number="30" style="v" />(Mi pawlkhatte in, “Jesuh in dawi vei hi,” ci uh
    ahih manin hih bangin thu a gen ahi hi.) </para>
  <para style="p"><verse number="31" style="v" />Tua laitakin a nu leh a naute hong tung uh a, inn
    pualamah ngakin, Jesuh a sam dingin mi a sawl uh hi. </para>
  <para style="p"><verse number="32" style="v" />Ama kiimah a tu mihonpite in, “Na nu leh na naute,
    inn pua-ah om uh a, nang hong sam uh hi,” a ci uh hi. </para>
  <para style="p"><verse number="33" style="v" />Jesuh in, “Ka nu leh ka naute i cih kuate ahi
    hiam?” ci-in a dong hi. </para>
  <para style="p"><verse number="34" style="v" />Ama kimkotah a tu mite en a, “Hih lai-ah ka nu leh
    ka sanggamte om uh hi. </para>
  <para style="p"><verse number="35" style="v" />Pasian' deihna bangin a gamta mi khempeuh ka nu leh
    ka sanggamte ahi uh hi,” a ci hi. </para>
  <chapter number="4" style="c" />
  <para style="p"><verse number="1" style="v" />Jesuh in Galilee Tuili gei-ah thuhilh ding kipankik
    leuleu hi. Ama kiimah a kikhawm mite tamlua ahih manin gunkuang sungah pai-in a tu hi. A
    gunkuang pen tui tungah om a, mihonpite ahih leh tuigei leilakah om uh hi. </para>
  <para style="p"><verse number="2" style="v" />Amah in thugentehna tawh thu tampi hilh a, a
    thuhilhna-ah: </para>
  <para style="p"><verse number="3" style="v" />“Ngai un! Khaici vawhpa, khaici vawh dingin a
    kuankhia hi. </para>
  <para style="p"><verse number="4" style="v" />Khaici a vawh ciangin pawlkhatte lamdung tu a,
    vasate hong leengin tawmin a ne uh hi. </para>
  <para style="p"><verse number="5" style="v" />Pawlkhatte leihoih a sahlohna mun, suang a kitawphah
    tung tu a, lei sahlo ahih manin thakhatin popah hi. </para>
  <para style="p"><verse number="6" style="v" />Tua ankungnote in zung thuk kha zolo ahih manin nisa
    in a kat ciangin a keutumpah uh hi. </para>
  <para style="p"><verse number="7" style="v" />Pawlkhatte lingbulsum omna lak tu a, lingte hong
    selin depgawp ahih manin bangmah gahzolo hi. </para>
  <para style="p"><verse number="8" style="v" />Adangte ahih leh leihoihna mun tu ahih manin hong
    po-in khang a, a zah sawmthum, a zah sawmguk, a zah za khat dongin an hong piang hi,” a ci hi. </para>
  <para style="p"><verse number="9" style="v" />Tua ciangin Jesuh in, “Zakna ding bil a neite in hih
    thu za ta un,” ci-in a thugen a khum hi. </para>
  <para style="p"><verse number="10" style="v" />Mihonpite a ven', amah guak a om ciangin nungzui
    sawmlenihte leh ama thugen a za mite in, na thugentehna a khiatna hong gen in, ci-in a ngen uh
    hi. </para>
  <para style="p"><verse number="11" style="v" />Jesuh in, “Pasian' Ukna tawh kisai thusim, Pasian
    in note tungah hong gen khinzo hi. Ahi zongin a pualama om mite tungah na khempeuh, thugentehna
    bek tawh kigen hi. </para>
  <para style="p"><verse number="12" style="v" />Bang hang hiam cih leh, ‘En en napi-un a muh
    nailohna ding, za za napi-un a tel nailohna ding; amaute in mu-in tel le uh Pasian' lamah kihei
    ding uh a, Pasian in amaute' mawhna maisak ding hi,’” ci-in a dawng hi. </para>
  <para style="p"><verse number="13" style="v" />Tua ciangin Jesuh in, “Note in hih thugentehna
    theilo na hi uh hiam? Theilo na hih uh leh, thugentehna khat peuhpeuh bangci theih ngei ding na
    hi uh hiam? </para>
  <para style="p"><verse number="14" style="v" />Khaici vawhpa in khaici vawh bangin Pasian' thu a
    vawh hi. </para>
  <para style="p"><verse number="15" style="v" />Khatveivei lamdung a tu khaici bang a, mite in a
    thu za napi-in, a zakkhit phetun Satan hong pai-in amaute sunga a kivawh thute lakkhiatsak hi. </para>
  <para style="p"><verse number="16" style="v" />Mi pawlkhatte, khaici pawlkhat a tukna suang
    kitawphah leilak tawh kibang uh hi. Thu a zak phetun lungdam takin sang uh hi. </para>
  <para style="p"><verse number="17" style="v" />Ahi zongin amaute sungah thuktumlo ahih manin
    sauveipi kiplo hi. Tua thu hangin lungkhamna ahi a, bawlsiatna ahi zongin a tun' ciangin a
    pukpah uh hi. </para>
  <para style="p"><verse number="18" style="v" />Mi pawlkhatte, khaici pawlkhat a tukna mun
    lingbulsum a omna leilak tawh kibang uh hi. Hih bang mite in Pasian' thu a zak hangun, </para>
  <para style="p"><verse number="19" style="v" />hih leitung lunghihmawhna, hauhnopna, leh deihna
    dang a tuamtuamte in a thu khuhcip ahih manin bangmah suakkhia zolo hi. </para>
  <para style="p"><verse number="20" style="v" />Ahi zongin midangte ahih leh khaici pawlkhat a
    tukna mun leihoih tawh kibang uh hi. Amaute in Pasian' thu za-in sang uh a, pawlkhatte-a' dingin
    a zah sawmthum, pawlkhatte-a' dingin a zah sawmguk, pawlkhatte-a' dingin a zah za khatin man a
    nei hi,” a ci hi. </para>
  <para style="p"><verse number="21" style="v" />Tua ciangin Jesuh in, “Mi khatpeuh in mei a kivak
    hong la-in lawh peuh khuh a, ahih kei leh lupna nuai peuhah koih ngei ahi hiam? A kimuh theihna
    ding meivakna kho sang tungah koih hilo ahi hiam? </para>
  <para style="p"><verse number="22" style="v" />Thusimin a kikoih peuhmah khatvei teitei thulang a
    suak ding, a kiseel peuhmah khatvei teitei a kipholak ding, cih deihna simloh bang dang om ahi
    hiam? </para>
  <para style="p"><verse number="23" style="v" />Zakna ding bil a neite in hih thu za ta un,” a ci
    hi. </para>
  <para style="p"><verse number="24" style="v" />Tua ciangin amaute kiangah, “Na zak uh thu limtakin
    ngaihsun un. Midangte tungah na piakna uh tawh kizui-in note tungah Pasian in hong pia ding a, a
    tamzaw-in hong piathuah ding hi. </para>
  <para style="p"><verse number="25" style="v" />A neisa mipa tungah Pasian in piathuah ding a, a
    neilo mipa tung panin themkhat a neihsun nangawn laksak ding hi,” a ci hi. </para>
  <para style="p"><verse number="26" style="v" />Tua ciangin Jesuh in, “Pasian' Ukna pen mi khat in
    a lolai-ah a vawh khaici tawh kibang hi. </para>
  <para style="p"><verse number="27" style="v" />Khaici vawhpa zanin ihmu a, zingsangin tho-in sunin
    a nasep ngeiteng a sem hi. Tua kikal sungin a khaici na po-in na khang a, ahi zongin tua a
    khan'theihna zia amah in a thu theilo hi. </para>
  <para style="p"><verse number="28" style="v" />Leitang in ama thu-in na khangsaktawm a, a masa-in
    a tehno, tua ciangin a kung, tua ciangin a tak a om dongin na khangsak hi. </para>
  <para style="p"><verse number="29" style="v" />An a min ciangin anlak ding hun ahih manin amah in
    a phiaukawi tawh an at ding a kipan hi,” a ci hi. </para>
  <para style="p"><verse number="30" style="v" />Tua ciangin Jesuh in, “Pasian' Ukna bang tawh
    kibang ci ding a, i gentelna dingin bang thugentehna zang ding ihi hiam? </para>
  <para style="p"><verse number="31" style="v" />Leitunga om khaici khempeuh lakah a neupenpen ankam
    tang tawh kibang hi. Mi khat in tua ankam tang lei-ah vawh a, </para>
  <para style="p"><verse number="32" style="v" />tawlkhat khit ciangin hong po-in hong khangto a,
    khaikung khempeuh lakah a golpen pawl hong suak hi. A kung golin a hiangte zaii ahih manin ama
    liim sung a hiang kawmah vasate in bu a tom uh hi,” a ci hi. </para>
  <para style="p"><verse number="33" style="v" />Jesuh in hih bang thugentehnate zangin mite tungah
    thu hilh a, amaute' telzawh zah ciangciang thu a gen hi. </para>
  <para style="p"><verse number="34" style="v" />Thugentehna lo tawh thu hilh ngeilo hi. A nungzuite
    guak tawh a omkhawm ciangin a thu khempeuh a gentel zel hi. </para>
  <para style="p"><verse number="35" style="v" />Tua ni mah a nitak ciangin Jesuh in a nungzuite
    kiangah, “Tui kantanin galkhat lamah pai ni,” a ci hi. </para>
  <para style="p"><verse number="36" style="v" />Tua ahih ciangin a nungzuite in mihonpite nusia-in
    Jesuh a na tuan'nasa gunkuang tungah kahin a gunkuang tawh a paikhiatpih uh hi. Gunkuang dangte
    in zong amau a zui uh hi. </para>
  <para style="p"><verse number="37" style="v" />Tua laitakin nakpi takin huihpi hong nung a,
    tuihual hong omin gunkuang sungah tui hong dim dektak hi. </para>
  <para style="p"><verse number="38" style="v" />Jesuh pen gunkuang nunglamah lukham khamin ihmu-in
    a om hi. A nungzuite in amah phongin, “Sia aw, kote sita le ung phamawh hong salo na hi hiam?” a
    ci uh hi. </para>
  <para style="p"><verse number="39" style="v" />Jesuh zong tho-in, “Nung nawn kei in,” ci-in huihpi
    thu pia a, tuihualte kiangah, “Kilok nawn kei un,” a ci hi. Tua ciangin huihnung khawlin dai
    khipkhep pah hi. </para>
  <para style="p"><verse number="40" style="v" />Tua ciangin Jesuh in a nungzuite kiangah, “Bang
    hangin lau na hi uh hiam? Tu ciangdong upna nei nailo na hi uh hiam?” a ci hi. </para>
  <para style="p"><verse number="41" style="v" />A nungzuite in lamdangsa mahmah uh a, “Huihpi leh
    tuihualte nangawn, ama sawl bangin a gamta uh hi,” a ci uh hi. </para>
  <chapter number="5" style="c" />
  <para style="p"><verse number="1" style="v" />Tua ciangin Jesuh leh a nungzuite Galilee Tuili
    galkhat, Gadara mite' gamsung a tung uh hi. </para>
  <para style="p"><verse number="2" style="v" />Gunkuang tung panin Jesuh a kumsuk khit phetin, han
    lak panin a hong pai mi khat in na dawntuah hi. </para>
  <para style="p"><verse number="3" style="v" />Hih mipa dawivei hi a, han lakah a teng hi. Kuamah
    in hih mipa, sikkhau tawh henzo nawnlo uh hi. </para>
  <para style="p"><verse number="4" style="v" />Tamveipi tak, a khut leh a khe, sikkhau tawh kihen
    khin ngei a, ahi zongin a kihen simin a sikkhaute botsatin, a khe-a kibulh kolte a sukham gawp
    hi. Amah hatlua ahih manin kuamah in hih zolo hi. </para>
  <para style="p"><verse number="5" style="v" />Sun leh zanin han lak leh mualtung tengah vak
    kawikawi a, awng gawpin, suang hiamte tawh amah a kikuiliam hi. </para>
  <para style="p"><verse number="6" style="v" />Hih mipa in Jesuh a gal muh ciangin hong delhin ama
    mai-ah khukdin' a, </para>
  <para style="p"><verse number="7" style="v" />nakpi takin kiko-in, “A Lianpen Pasian' Tapa Jesuh
    aw, kei bang hong nuammawh na hi hiam? Kei, gim hong pia kei in, ci-in Pasian' min tawh kong
    thum hi,” a ci hi. </para>
  <para style="p"><verse number="8" style="v" />(Hih bangin a cihna pen, Jesuh in, “Dawi aw, hih
    mipa sung panin paikhia in,” a cihna hang ahi hi.) </para>
  <para style="p"><verse number="9" style="v" />Jesuh in, “Na min bang ahi hiam?” ci-in a dong hi.
    Mipa in, “Kote tampi pha ka hih manun ka min pen A Honpi ahi hi,” ci-in a dawng hi. </para>
  <para style="p"><verse number="10" style="v" />Tua gam panin mundangah dawite a hawlkhiat lohna
    dingin tua mipa in a thum lailai hi. </para>
  <para style="p"><verse number="11" style="v" />Tua laitakin tua nai-a om mualpangah vok hon tampi
    gamta-in a om hi. </para>
  <para style="p"><verse number="12" style="v" />Dawite in, “Hua vokte kiang beekah hong paisak in
    la, a sungah hong tumsak in,” ci-in a thum uh hi. </para>
  <para style="p"><verse number="13" style="v" />Tua ahih manin Jesuh in dawite a paina ding uh thu
    pia a, dawite zong mipa sung panin paikhia-in vokte sungah a lut uh hi. Tua vok honpite a
    vekpi-in tul nih bang pha hi. Mualtung panin taisuk henhan uh a, tuili sung kiden'na-in tuikia
    mangkhin uh hi. </para>
  <para style="p"><verse number="14" style="v" />Tua ciangin tua vokcingte tai-in khuasung leh
    gamsung tengah hih thupiang a gen uh hi. Tua thupiangte a en dingin mite zong hong pai uh hi. </para>
  <para style="p"><verse number="15" style="v" />Jesuh kiang a tun' uh ciangin dawi tampi a vei ngei
    mipa zong a mu uh hi. Tua mipa hoihtakin om a, a lungsim pilin, puan silhin a om a muh uh
    ciangin lamdangsa-in lau mahmah uh hi. </para>
  <para style="p"><verse number="16" style="v" />Hih thupiang a mu mi khempeuh in dawiveipa tunga
    thupiang leh vokte thu, mi khempeuh kiangah a gen kawikawi uh hi. </para>
  <para style="p"><verse number="17" style="v" />Tua ahih ciangin amau gam panin a paikhiatna dingin
    mipite in Jesuh a sawlkhia uh hi. </para>
  <para style="p"><verse number="18" style="v" />Tua lai panin gunkuang tungah Jesuh a kahtoh kik
    ciangin dawi a vei ngei mipa in, “Kei zong hong zuisak in,” ci-in a thum hi. </para>
  <para style="p"><verse number="19" style="v" />Ahi zongin Jesuh in amah zuisaklo a, “Na
    innkuanpihte kiangah ciahkik in la, Topa in nang a hong hehpihna leh nangma tunga a hong
    bawlnate va gen in,” ci-in a sawlzaw hi. </para>
  <para style="p"><verse number="20" style="v" />Tua ahih ciangin a mipa ciah a, tua kiima om Khuapi
    Sawmte sungah, Jesuh in ama-a' dingin a sepnate gen a, tua thu a za mi khempeuh in lamdang a sa
    uh hi. </para>
  <para style="p"><verse number="21" style="v" />Jesuh, gunkuang tuangin a galkah khit ciangin,
    tuili gei ama kiangah mi tampi tak hong kikhawm leuleu uh hi. </para>
  <para style="p"><verse number="22" style="v" />Tua laitakin kikhopna inn a uk, Jairas a kici mi
    khat hong pai a, Jesuh a muh ciangin a khe phungah bokin, </para>
  <para style="p"><verse number="23" style="v" />“Ka tanu si dektak ta hi. Amah a cidam kikin a
    nuntak theihna dingin hong pai in la, ama tungah na khut hong ngaksak in,” ci-in a thum hi. </para>
  <para style="p"><verse number="24" style="v" />Jesuh zong, tua mipa tawh a paikhia khawm hi. Mi
    tampi tak in zong zui uh ahih manin Jesuh a nehcip uh hi. </para>
  <para style="p"><verse number="25" style="v" />Tuate lakah, kum sawmlenih sung tawntung siluang
    natna a nei numei khat a om hi. </para>
  <para style="p"><verse number="26" style="v" />Siavuan tampi in amah bawl a, a sum neih khempeuh
    zangkhin napi-in noptuamzaw loin gim semsemzaw hi. </para>
  <para style="p"><verse number="27" style="v" />Tua numei in Jesuh' thu za ahih manin mihonte
    kawmah Jesuh' nung a zui hi. </para>
  <para style="p"><verse number="28" style="v" />Tuanu in, “A puan mong nangawn va lawngkha leng,
    dam ning,” ci-in a ngaihsun hi. </para>
  <para style="p"><verse number="29" style="v" />A va lawn'khit phetin a siluang khawlpah a, ama
    sunga a natna a damlam a kiphawk hi. </para>
  <para style="p"><verse number="30" style="v" />Jesuh in ama sung panin a vangliatna a paikhiatlam
    phawkpah ahih manin mihonpite lakah khuadakin, “Kua in ka puan hong lawng na hi uh hiam?” a ci
    hi. </para>
  <para style="p"><verse number="31" style="v" />A nungzuite in, “Mihonpite in nang hong nehcihlam
    na thei hi. Bang hangin kua in hong lawng na hi uh hiam, ci mawk na hi hiam?” a ci uh hi. </para>
  <para style="p"><verse number="32" style="v" />Ahi zongin amah a lawngte a theihna dingin Jesuh
    khuadak kawikawi lai hi. </para>
  <para style="p"><verse number="33" style="v" />Tua numei in ama tunga thupiang thei ahih manin
    laukawm lingkawmin hong pai-in a khephungah hong bok a, a thupiang khempeuh ahi bangbangin a
    hong gen hi. </para>
  <para style="p"><verse number="34" style="v" />Jesuh in zong tuanu kiangah, “Ka tanu aw, na upna
    in nang hong damsakzo hi. Cidamsuak in la, lungnuam takin va ciah in,” a ci hi. </para>
  <para style="p"><verse number="35" style="v" />Tua laitakin kikhopna inn ukpa' inn panin kamtaite
    hong tung uh a, “Na tanu si khinta hi. Bang hangin Siapa mawk gimsak nawn ding na hi hiam?” a ci
    uh hi. </para>
  <para style="p"><verse number="36" style="v" />Ahi zongin Jesuh in amau thu kigen donloin kikhopna
    inn ukpa kiangah, “Lunghimawh kei in; upna nei peuh in,” a ci hi. </para>
  <para style="p"><verse number="37" style="v" />Tua lai panin Jesuh in Peter leh James leh a nau
    Johan longal kuamah dang kizuisak nawnlo hi. </para>
  <para style="p"><verse number="38" style="v" />Kikhopna inn ukpa' inn a tun' uh ciangin mite'
    kahna leh thumna, a gamlumna uh a mu hi. </para>
  <para style="p"><verse number="39" style="v" />Amah sungtumin, “Bang hangin hici gamlum na hi uh
    hiam? Bang hangin kap na hi uh hiam? Numeino a si hilo hi; a ihmu hibek hi,” a ci hi. </para>
  <para style="p"><verse number="40" style="v" />Amaute in Jesuh zahpih bawlin nuihsan uh ahih manin
    Jesuh in amaute khempeuh pusuaksak a, numeino' pa leh a nu, leh a nungzui thumte tawh, numeino'
    lupna inndei-ah a pai uh hi. </para>
  <para style="p"><verse number="41" style="v" />Tua ciangin numeino' khut lenin, “Numeino aw, tho
    in,” a cihna, “ Talitha kumi ,” a ci hi. </para>
  <para style="p"><verse number="42" style="v" />Numeino zong thakhatin tho-in lam a paipah hi.
    (Amah kum sawmlenih pha ta hi.) Tua ciangin amaute in lamdangsa mahmah uh hi. </para>
  <para style="p"><verse number="43" style="v" />Hih thu, kuama kiangah a genlohna dingun Jesuh in
    nakpi takin amaute kham a, tua ciangin, “Numeino an pia un,” ci-in a sawl hi. </para>
  <chapter number="6" style="c" />
  <para style="p"><verse number="1" style="v" />Tua lai panin ama pian'na khua Nazareth-ah Jesuh pai
    a, a nungzuite in a zui uh hi. </para>
  <para style="p"><verse number="2" style="v" />A Sabbath ni ciangin kikhopna inn-ah thu a hilh hi.
    Ama thuhilh a za mi tampite in lamdangsa-in, “Hihpa in hih thute koi panin a ngah ahi hiam?
    Hihpa tungah a kipia pilna a bang pilna ahi hiam? Bangci-in na lamdang hici bawltheih ahi hiam? </para>
  <para style="p"><verse number="3" style="v" />Amah khutsiampa hilel a, Mary' tapa hilo ahi hiam?
    James, Josef, Judas, leh Simon-te' u hilo ahi hiam? A nau numeite zong hih lai mah-a om hilo ahi
    uh hiam?” a ci uh hi. Tua hi a, amah sangzolo uh hi. </para>
  <para style="p"><verse number="4" style="v" />Tua ciangin Jesuh in amaute kiangah, “Kamsang khat
    pen, ama khua, ama behte, leh ama innsung longal-ah kizahtakin pahtawina a ngah hi,” a ci hi. </para>
  <para style="p"><verse number="5" style="v" />Tua hi a, cina tawmkhatte tungah khut nga-in a
    damsak cih simloh, tua lai-ah na lamdang lian bawl theilo hi. </para>
  <para style="p"><verse number="6" style="v" />Amaute in amah a uploh manin lamdang a sa mahmah hi.
    Tua ciangin tua kiima om khuaneute-ah thuhilhin a pai kawikawi hi. </para>
  <para style="p"><verse number="7" style="v" />Jesuh in sawmlenihte sam a, amaute tungah dawi
    hawlkhiatna ding vangliatna pia-in, amaute nih nihin a sawlkhia hi. </para>
  <para style="p"><verse number="8" style="v" />Amaute kiangah, “Ciangkhut simloh, na khualzinna
    uhah bangmah keng kei un. An ahi a, ip ahi a, sum ahi zongin keng kei un. </para>
  <para style="p"><verse number="9" style="v" />Khedap bulh un la, ahi zongin puanak nih silhthuah
    kei un. </para>
  <para style="p"><verse number="10" style="v" />A zin dingin a hong deih inn khat peuhpeuhah tung
    un la, tua khua panin na paikhiat mateng uh tua inn mahah om paisuak un. </para>
  <para style="p"><verse number="11" style="v" />Na paina uh khua khatpeuh in note hong sangloin, na
    thuhilhna uh hong ngaihnop kei uh leh, tua khua nusia-in, na khe uha leivui bangte sin'san un.
    Tua pen amaute-a' dingin hilhkholhna ahi hi,” ci-in a vaikhak hi. </para>
  <para style="p"><verse number="12" style="v" />Tua ahih ciangin amaute kuankhia uh a, mite a
    mawhna panun a kisikna dingun thu a hilh uh hi. </para>
  <para style="p"><verse number="13" style="v" />Dawi tampi hawlkhia uh a, cina mi tampi sathau
    zutin a damsak uh hi. </para>
  <para style="p"><verse number="14" style="v" />Kumpi Herod in Jesuh thu a kigengenna thu a za hi.
    Mi pawlkhat in, “Tuiphumpa Johan, sihna panin hingkik hi. Tua ahih manin hih vangliatnate nei
    hi,” a ci uh hi. </para>
  <para style="p"><verse number="15" style="v" />Ahi zongin a dangte in, “Elijah hi,” ci uh a,
    pawlkhat leuleu in, “Tanglai-a kamsangte mah bangin kamsang khat hi,” a ci uh hi. </para>
  <para style="p"><verse number="16" style="v" />Herod in Jesuh' nasepnate a zak ciangin, “A lutang
    ka tankhiat sak Johan hong hingkik hi,” a ci hi. </para>
  <para style="p"><verse number="18" style="v" />Bang hang hiam cih leh Herod in a nau Filip' zi
    Herodias a ten'pihna hangin Johan in Herod kiangah, “Na naupa' zi na ten'pih ding ngeina hilo
    hi,” ci-in gen zelzel ahih manin Herodias a heh suak a, galkapte in Johan manin thong sungah a
    khiatna dingin Herod a vaihawmsak hi. </para>
  <para style="p"><verse number="19" style="v" />Tua ahih manin Herodias in Johan mudahin thatnuam
    a, ahi zongin that zolo hi. </para>
  <para style="p"><verse number="20" style="v" />Bang hang hiam cih leh Johan pen a thuman mihoih
    khat hi, ci-in Herod in ngaihsun ahih manin amah zahtakin siatna a thuakna ding panin hu hi. Ama
    thugente in a lungsim nuamlosak hi; ahi zongin a thugen zanuam veve hi. </para>
  <para style="p"><verse number="21" style="v" />Ahi zongin a tawpna-ah Herodias in hunhoih ngah hi.
    Herod a suah ni hun a tun' ciangin kumpi uliante, galkapmangte, leh Galilee gamsunga om ulian
    khempeuh-a' dingin pawi a kham hi. </para>
  <para style="p"><verse number="22" style="v" />Tua pawi bawlna sungah Herodias' tanu hong pai-in
    hong laam a, Herod leh a leenglate khempeuh lungdam mahmah uh hi. Tua ahih ciangin kumpipa in,
    “Bang deih na hiam; na deih peuhpeuh kong pia ding hi,” a ci hi. </para>
  <para style="p"><verse number="23" style="v" />Amah in kamciam pia a, “Ka kumpi gam phelkhat
    ciangdong nangawnin, nong nget peuhpeuh kong piakna ding kong kiciam hi,” a ci hi. </para>
  <para style="p"><verse number="24" style="v" />Tua ahih ciangin tua numeino va paikhia-in a nu
    kiangah, “Bang ngen ding ka hi hiam?” ci-in a va dong hi. A nu in, “Tuiphumpa Johan' lutang ngen
    in,” ci-in a dawng hi. </para>
  <para style="p"><verse number="25" style="v" />Numeino zong kumpipa kiangah hong paikik pahin,
    “Kuangdai khat sungah Tuiphumpa Johan' lutang nong piakpah ding ka deih hi,” a va ci hi. </para>
  <para style="p"><verse number="26" style="v" />Hih thu a zak ciangin kumpipa dah mahmah hi. Ahi
    zongin a kiciamnasa hang leh a leenglate' maitang a zahtakna hangin nial ngamlo hi. </para>
  <para style="p"><verse number="27" style="v" />Tua ahih ciangin Johan' lutang a hong paipihna
    dingin galkapte khat a sawlpah hi. Amah zong pai-in thong sungah Johan' lutang tankhia a, </para>
  <para style="p"><verse number="28" style="v" />kuangdai khat sungah a lutang hong paipihin numeino
    tungah a pia hi. </para>
  <para style="p"><verse number="29" style="v" />Johan' nungzuite in hih thu a zak uh ciangin hong
    pai-in a luanghawm la uh a, hanah a vui uh hi. </para>
  <para style="p"><verse number="30" style="v" />Tua khit ciangin Jesuh kiangah sawltakte hong
    ciahkik uh a, a sepna khempeuh uh leh a thuhilhna khempeuh uh a zasak uh hi. </para>
  <para style="p"><verse number="31" style="v" />Mi a ciah leh a kuan kiphamat uh ahih manin Jesuh
    leh a nungzuite in annekna ding hun nangawn nei manlo uh hi. Tua ahih manin Jesuh in, “Ei guak i
    om theihna ding mun khatah paikhia ni; tua lai-ah na tawlnga thei ding uh hi,” a ci hi. </para>
  <para style="p"><verse number="32" style="v" />Tua ahih ciangin gunkuang tuangin gamdaihna mun a
    zuan dingin a pai uh hi. </para>
  <para style="p"><verse number="33" style="v" />Ahi zongin a paikhiatlam uh leh amaute ahihlam uh,
    mi tampi in thei uh ahih manin khuapi khempeuh panin a hong pai mite, lei lam tawnin na pai uh
    a, Jesuh leh a nungzuite a tun' ma-in a na ma tun' uh hi. </para>
  <para style="p"><verse number="34" style="v" />Jesuh, tuigei a tun' ciangin mi tampi a na omkhin
    mu a, amaute, a cing omlo tuute tawh kibang sa ahih manin a khasiat mahmah hi. Tua hi a, amaute
    thu tampi tak a hilh hi. </para>
  <para style="p"><verse number="35" style="v" />Nitak lam ciangin a nungzuite in Jesuh kiangah,
    “Tu-in nitak hita a, hih lai mun lah gamlak ahi hi. </para>
  <para style="p"><verse number="36" style="v" />Hih kiima om khuate-ah amaute pai-in a annek ding
    uh a leina dingun hih mihonte sawlkhia in,” a ci uh hi. </para>
  <para style="p"><verse number="37" style="v" />Ahi zongin Jesuh in, “Amaute' nekding bangkhat
    peuhpeuh pia un,” a ci hi. A nungzuite in, “Ngun peek za nih tawh anlum va lei-in amaute' nek
    dingin pia ding ka hi uh hiam?” ci-in a dong uh hi. </para>
  <para style="p"><verse number="38" style="v" />Tua ciangin Jesuh in, “Anlum bangzah nei na hi uh
    hiam, va en dih un,” a ci hi. Amaute in, “Anlum nga leh ngasa tawn nih om hi,” ci-in a hong
    genkik uh hi. </para>
  <para style="p"><verse number="39" style="v" />Tua ciangin Jesuh in, “Mihonte a pawl a pawlin khen
    un la, lopa hing tungah tusak un,” a ci hi. </para>
  <para style="p"><verse number="40" style="v" />Tua ahih manin mihonte zong pawlkhatah za,
    pawlkhatah sawmnga, cih bangin a honhonin a gualtut uh hi. </para>
  <para style="p"><verse number="41" style="v" />Tua ciangin Jesuh in a anlum nga leh a ngasa tawn
    nihte la a, vantung lam ento-in Pasian tungah lungdamna a ko hi. A anlumte balnen a, mite tungah
    a piak dingin nungzuite a pia hi. Tua mah bangin ngasa tawn nihte zong amaute khempeuh a hawmsak
    hi. </para>
  <para style="p"><verse number="42" style="v" />Amaute khempeuh in ne-in a kham uh hi. </para>
  <para style="p"><verse number="43" style="v" />Tua ciangin nungzuite in a kikhamval anlum leh
    ngasa khawm uh a, paipel sawmlenih a dim hi. </para>
  <para style="p"><verse number="44" style="v" />Tua an a ne mi sung panin pasal cingteng tul nga a
    pha hi. </para>
  <para style="p"><verse number="45" style="v" />Tua khit phetin Jesuh in a nungzuite gunkuangah
    tuangsakin, a galkhata om Bethsaida khua-ah mapaisak a, amah in mihonte a khua ciatah a ciah
    dingin a sawl hi. </para>
  <para style="p"><verse number="46" style="v" />Amaute tawh a kikhen khit ciangin thungen dingin
    mualtungah a kahto hi. </para>
  <para style="p"><verse number="47" style="v" />Khuamial ciangin tui laizang dong gunkuang tungta
    a, Jesuh ahih leh leitungah amah guakin omlai hi. </para>
  <para style="p"><verse number="48" style="v" />Huih in a nungzuite lehmut ahih manin gunkuang hot
    zoloin haksa a sakna thu uh Jesuh in a thei hi. Tua hi a, zingsang lam nai thum pan nai guk
    kikal khawngin a nungzuite kiang lamah tuitung tawnin Jesuh a pai hi. Amaute a khengsuak ding
    bangin pai a, </para>
  <para style="p"><verse number="49" style="v" />ahi zongin a nungzuite in tuitunga mi pai a muh
    ciangun, “Sikha hi,” ci-in ngaihsun uh ahih manin a awngkeek gawp uh hi. </para>
  <para style="p"><verse number="50" style="v" />Bang hang hiam cih leh amah a muh uh ciangin lau
    mahmah uh hi. Ahih hangin Jesuh in thakhatin amaute hopihpah a, “Lungnuamin om un. Keimah ka hi
    hi; lau kei un,” a ci hi. </para>
  <para style="p"><verse number="51" style="v" />Tua ciangin amaute omna gunkuang tungah Jesuh kahto
    a, huihpi zong a daipah hi. Nungzuite in lamdang a sa mahmah uh hi. </para>
  <para style="p"><verse number="52" style="v" />Bang hang hiam cih leh lungsim navaklo uh ahih
    manin anlum tawh kisai thupiang tel theilo uh hi. </para>
  <para style="p"><verse number="53" style="v" />Tui a kantan khit uh ciangin Gennesaret gam tung uh
    a, tuigei-ah a gunkuang uh a khih uh hi. </para>
  <para style="p"><verse number="54" style="v" />Gunkuang panin a paikhiat khit phetun mite in Jesuh
    ahihlam a theipah uh hi. </para>
  <para style="p"><verse number="55" style="v" />Tua gamsung tengah mite tai kawikawi uh a, Jesuh om
    hi, ci-in a kigenna mun peuhpeuhah cinate a lupna pheek uh tawh hong pua uh hi. </para>
  <para style="p"><verse number="56" style="v" />Khuapi, khuaneu, leh khuakehtea a paina khempeuhah,
    mite in mihon kikhopna munah cinate hong pua uh a, a puanmongteep beek a lawn'sakna ding deihin
    Jesuh kiangah a thum uh hi. A puanmongteep a lawngkha mi khempeuh cidam pahpah uh hi. </para>
  <chapter number="7" style="c" />
  <para style="p"><verse number="1" style="v" />Tua laitakin Jerusalem panin a hong pai Farisi mite
    leh Thukham hilh siate, Jesuh kiangah hong kikhawm uh hi. </para>
  <para style="p"><verse number="2" style="v" />A nungzuite pawlkhat in khanglui ngeina zuiloin,
    khut silloin an a neklam uh a mukha uh hi. </para>
  <para style="p"><verse number="3" style="v" />(Farisi mite leh Jew mite khempeuh in khanglui
    ngeina zui-in khut silloin an nelo uh hi. </para>
  <para style="p"><verse number="4" style="v" />Nektheih zuakna panin a kilei nate zong amau teek
    mah in a sawp kei uh leh nelo uh hi. Khanglui ngeina a zuih uh, hai khawng, beel khawng, sumngo
    kibawl beellekuang khawngte sawp ding cih ngeina a zuih uh tampi om hi.) </para>
  <para style="p"><verse number="5" style="v" />Tua ahih manin Farisi mite leh Thukham hilh siate in
    Jesuh kiangah, “Bang hangin na nungzuite in, khanglui laipek panin tuni dongin a kizui pulepa
    ngeinate zuiloin, khut silloin an ne ahi uh hiam?” ci-in a dong uh hi. </para>
  <para style="p"><verse number="6" style="v" />Jesuh in amaute dawng a, “A tungthama a hoihin a
    kilangkhem note' thu, Isaiah in a genkholhna man mahmah hi. Ama genna-ah, ‘Pasian in hih bangin
    gen hi: Hih mite in a kampi bek uh tawh kei hong zahtakbawl uh a, a lungsim taktak uh kei tawh
    kigamla hi. </para>
  <para style="p"><verse number="7" style="v" />Mihingte' bawltawm thukhamte, Pasian' thukham zahin
    mite tungah hilh uh ahih manin, kei hong biak hangun a kiman'na om lo hi,’ ci hi. </para>
  <para style="p"><verse number="8" style="v" />Note in Pasian' thukham nawlkhinin, mihingte'
    thuhilhna na zui zawsop uh hi,” a ci hi. </para>
  <para style="p"><verse number="9" style="v" />Tua ciangin Jesuh in a thugen zomlai a, “Na khanglui
    ngeina uh na zuihtheihna dingun Pasian' thukhamte a nawlkhinzia na siam mahmah uh hi. </para>
  <para style="p"><verse number="10" style="v" />Moses in, ‘Na nu leh na pa zahtak un. A nu a pa a
    samsiate kithat hen,’ ci hi. </para>
  <para style="p"><verse number="11" style="v" />Ahi zongin note in, ‘Mi khatpeuh in a nu a pa a
    piaktheih ding na khat peuhpeuh a neih hangin, hih pen korban (Pasian-a' ding) hi, ci peuh leh, </para>
  <para style="p"><verse number="12" style="v" />a nu leh a pa a huhna ding panin suakta thei hi,’
    ci-in thu na hilh uh hi. </para>
  <para style="p"><verse number="13" style="v" />Hih bang danin mite thu na hilhna uh tawh Pasian'
    thu na pampaih uh hi. Hih bangzia-in na gamtatna uh adang tampi zong omlai hi,” a ci hi. </para>
  <para style="p"><verse number="14" style="v" />Tua ciangin Jesuh in mihonpite samin amaute
    kiangah, “Mi khempeuh aw, ka thugen hong ngai un la, ka thugente theitel un. </para>
  <para style="p"><verse number="15" style="v" />A pualam panin mite sungah tumin mi a ninsakthei
    bangmah omlo hi. Ahi zongin mite sung panin a pusuak khiate in mi ninsakthei hi. </para>
  <para style="p"><verse number="16" style="v" />(Zakna ding bil a neite in hih thu za ta un,” a ci
    hi.) </para>
  <para style="p"><verse number="17" style="v" />Mihonpite nusia-in innsungah a lut khit ciangin a
    nungzuite in hih thugentehna thu a dong uh hi. </para>
  <para style="p"><verse number="18" style="v" />Jesuh in, “Note in zong bangmah a theilo himawk
    hilo na hi uh hiam? A pualam panin mite sungah a tum nate in mi ninsak theilo hi. </para>
  <para style="p"><verse number="19" style="v" />A lungsimah tumloin a gilsung bekah tum ahih manin
    tua panin kithakhia lel hi. (Hih bang a gen ciangin an khempeuh nek dingin a siangtho ahi hi,
    ci-in Jesuh in a gen ahi hi.) </para>
  <para style="p"><verse number="20" style="v" />Mihingte sung panin a pusuak khiate in mihing
    ninsak hi. </para>
  <para style="p"><verse number="21" style="v" />Bang hang hiam cih leh mihingte' lungsim sung panin
    nungak-tangval mawhnopna, guktakna, mi thahna, zilepasal neisate tawh mawhnopna, </para>
  <para style="p"><verse number="22" style="v" />huaihamna, gitlohna, khemna, gamtat hoihlohna,
    en'na, mi gensiatna, kisialhna, leh haitatna a piangsakthei ngaihsutna hoihlote khempeuh, </para>
  <para style="p"><verse number="23" style="v" />mihingte sung panin pusuakin mite ninsak ahihlam
    theilo na hi uh hiam?” a ci hi. </para>
  <para style="p"><verse number="24" style="v" />Tua lai panin Jesuh dingkhia-in Taia khuakiim gamah
    a pai hi. Inn khat sungah lut a, kuamah in a theihloh ding a ut hangin a busim thei kei hi. </para>
  <para style="p"><verse number="25" style="v" />A tanu dawi a vei nupi khat in Jesuh' thu a zak
    ciangin hong pai-in ama khe phungah hong bok hi. </para>
  <para style="p"><verse number="26" style="v" />Tua nupi pen Grik mi hi a, Syria gam Foenisia
    khua-a a suak ahi hi. A tanu sung panin dawi a hawlkhiatsakna dingin a hong thum hi. </para>
  <para style="p"><verse number="27" style="v" />Ahih hangin Jesuh in, “Naupangte an nesak masa ni.
    Naupangte' nekding kimlai ui khawite piak masak ding kilawmlo hi,” ci-in a dawng hi. </para>
  <para style="p"><verse number="28" style="v" />Ahi zongin nupi in, “Hi mah hi, Topa aw; sabuai
    nuai-a uite in naupangte' khamvalteng ngahbuang hilo ahi hiam?” a cih ciangin, </para>
  <para style="p"><verse number="29" style="v" />Jesuh in nupi kiangah, “Hih banga na kampauna
    hangin na inn-ah ciah ta in; na tanu sung panin dawi a paikhiazo hi,” a ci hi. </para>
  <para style="p"><verse number="30" style="v" />Amah zong a inn-ah ciahpah a, a tanu nuamtakin lum
    hithiatin a om mu ahih manin dawi a paikhiat khitna thu a thei hi. </para>
  <para style="p"><verse number="31" style="v" />Tua ciangin Taia khuakiim gam panin Jesuh paikhia
    a, Sidon khuapi nawkin pai a, Khuapi Sawmte gam lam tawnin Galilee Tuili-ah a tung hi. </para>
  <para style="p"><verse number="32" style="v" />Mi pawlkhat in a bilngongin a pau theilo mi khat,
    Jesuh kiangah hong paipih uh a, ama tungah a khut a ngaksakna dingin a thum uh hi. </para>
  <para style="p"><verse number="33" style="v" />Jesuh in zong mihonte omna panin tua mipa
    paikhiatpih a, a mipa' bilte gel sungah a khutmete guang a, tua ciangin a khutmete cil nuhin a
    leii lawn'sakin </para>
  <para style="p"><verse number="34" style="v" />vantung lam ento a, khuisa-in, “Kihong in,” a
    cihnopna ahi “ Effatha ” a ci hi. </para>
  <para style="p"><verse number="35" style="v" />Thakhatin a mipa' bil kihongin, a leii zong hong
    kol a, nuamtakin a pauthei hi. </para>
  <para style="p"><verse number="36" style="v" />Kuama kiangah hih thute a genlohna dingun Jesuh in
    kham a, ahi zongin nakkham leh nakgen semsem zawsop uh hi. </para>
  <para style="p"><verse number="37" style="v" />Amaute in genzawhloh dongin lamdangsa mahmah uh a,
    “Hih mipa in septheihloh bangmah neilo hi. Bilngongte nangawn khua zasak thei a, a pau theilote
    nangawn pau theisak hi,” a ci uh hi. </para>
  <chapter number="8" style="c" />
  <para style="p"><verse number="1" style="v" />Tua khit a sawtloin Jesuh kiangah mihon tampi tak
    hong kikhawm leuleu uh a, amaute in annek ding nei nawnlo uh ahih manin Jesuh in a nungzuite
    samin amaute kiangah, </para>
  <para style="p"><verse number="2" style="v" />“Hih mite, kei kiangah ni thum bang hong omkhin uh
    a, tu-in nekding nei nawnlo uh ahih manin hehpihhuai ka sa hi. </para>
  <para style="p"><verse number="3" style="v" />Amaute pawlkhat gamlapi panin a hong pai uh ahih
    manin gilkialin ciahsak leng, lamkalah cimawh khading uh hi,” a ci hi. </para>
  <para style="p"><verse number="4" style="v" />A nungzuite in, “Hih mite piakding, hih gamlakah an
    bangci ngah ding ihi hiam?” a cih uh ciangin </para>
  <para style="p"><verse number="5" style="v" />Jesuh in, “Anlum bangzah nei na hi uh hiam?” ci-in a
    dot leh, “Sagih nei ung,” ci-in a dawng uh hi. </para>
  <para style="p"><verse number="6" style="v" />Tua ciangin Jesuh in leilakah mihonte tusak a, a
    anlum sagih la-in Pasian tungah lungdamna a kohkhit ciangin balnenin, mihonpite a lui dingin a
    nungzuite tungah a pia hi. A nungzuite in zong mihonte a lui uh hi. </para>
  <para style="p"><verse number="7" style="v" />Ngasa neu tawmkhat zong nei uh ahih manin Pasian
    tungah lungdamna a kohkhit ciangin hihte zong mipite mai-ah a luina dingun a nungzuite a sawl
    hi. </para>
  <para style="p"><verse number="8" style="v" />Amaute in ne-in a khamkhit uh ciangin a khamvalte uh
    khawm uh a, paipel lian sagih a dim hi. </para>
  <para style="p"><verse number="9" style="v" />Hih lai-ah mi tul li bang om hi. </para>
  <para style="p"><verse number="10" style="v" />Tua ciangin mihonpite ciahkhiasak a, a nungzuite
    tawh gunkuang tungah tuangpahin Dalmanutha gamah a pai uh hi. </para>
  <para style="p"><verse number="11" style="v" />Farisi mite hong pai-in Jesuh tawh thu kinial uh a,
    amah a mawhsak theihna ding uh a deihna-in Pasian tawh kipawl ahihna a lahna dingin lim khat a
    lahding a ngen uh hi. </para>
  <para style="p"><verse number="12" style="v" />Tua ciangin Jesuh nakpi takin a sung tawngah
    khuisa-in, “Bang hangin hih mite in lim hong ngen ahi uh hiam? Hih mite tungah lim kilak
    peuhmahlo ding hi,” a ci hi. </para>
  <para style="p"><verse number="13" style="v" />Tua ciangin amaute nusia-in gunkuang sungah tuangin
    a galkhat lamah a pai hi. </para>
  <para style="p"><verse number="14" style="v" />A nungzuite in anlum a puakthuah ding uh mangngilh
    uh ahih manin gunkuang sungah anlum khat bek a nei uh hi. </para>
  <para style="p"><verse number="15" style="v" />Jesuh in, “Farisi-te' silngo leh Herod pawlte'
    silngo kidawm un,” ci-in a hilhkhol hi. </para>
  <para style="p"><verse number="16" style="v" />Anlum i neihloh manin hih thu hong gen hi ding hi,
    ci-in a nungzuite a kikum uh hi. </para>
  <para style="p"><verse number="17" style="v" />Jesuh in amaute thugen thei ahih manin amaute
    kiangah, “Anlum na neihloh manun bang hangin thu kikum na hi uh hiam? Theithei nailo, telthei
    nailo na hi uh hiam? Na lungsim uh tua zahin navaklo ahi hiam? </para>
  <para style="p"><verse number="18" style="v" />Mit nei napi-in mulo na hi uh hiam? Bil nei napi-in
    zalo na hi uh hiam? </para>
  <para style="p"><verse number="19" style="v" />Mihing tul ngate' nekdingin anlum nga ka balnen thu
    mangngilh ta na hi uh hiam? Tua hun lai-in a kikhamval na khop uh paipel bangzah dim ahi hiam?”
    a cih ciangin, “Sawmlenih,” a ci uh hi. </para>
  <para style="p"><verse number="20" style="v" />“Mihing tul lite-a' dingin lum sagih ka balnen
    lai-in a khamval uh paipel lian bangzah dim khawm na hi uh hiam?” a cih leuleu ciangin, “Sagih,”
    a ci uh hi. </para>
  <para style="p"><verse number="21" style="v" />Tua ciangin Jesuh in, “Theitel nailo na hi uh
    hiam?” a ci hi. </para>
  <para style="p"><verse number="22" style="v" />Tua ciangin Bethsaida khua tung uh hi. Mi pawlkhat
    in Jesuh kiangah mittaw khat hong paipih uh a, amah a lawn'na dingun a thum uh hi. </para>
  <para style="p"><verse number="23" style="v" />Jesuh in tua mittawpa' khut lenin khuanawlah a
    paipih hi. A mipa' mitah a cil a phih khit ciangin a khut tawh lawng a, “Na khat peuhpeuh na mu
    thei hiam?” ci-in a dong hi. </para>
  <para style="p"><verse number="24" style="v" />A mipa zong khuadak a, “Mite ka mu thei hi; ahi
    zongin singkung a lam pai tawh kibang uh hi,” ci-in a dawng hi. </para>
  <para style="p"><verse number="25" style="v" />Tua ciangin a khut tawh a mit lawn'sak leuleu hi.
    Hih hun ciangin a mipa nakpi takin hak ahih manin khua mu theikik a, na khempeuh a kitel takin a
    mu thei hi. </para>
  <para style="p"><verse number="26" style="v" />Tua ciangin Jesuh in, “Na khua-ah ciahsuakpah in
    la, hih khuasungah lutkik kei in,” ci-in a vaikhak hi. </para>
  <para style="p"><verse number="27" style="v" />Tua ciangin Jesuh leh a nungzuite, Sisaria Filippi
    gamsung khuaneute-ah a zin dingin a dingkhia uh hi. Lam a pai laitakun a nungzuite kiangah,
    “Mite in kei kua hi, hong ci uh hiam?” ci-in a dong hi. </para>
  <para style="p"><verse number="28" style="v" />Amaute in, “Pawlkhat in, Tuiphumpa Johan hi, hong
    ci uh hi. Pawlkhat in, Elijah hi, hong ci uh a, pawlkhat in, kamsang khat peuhpeuh hi ding hi,
    hong ci uh hi,” ci-in a dawng uh hi. </para>
  <para style="p"><verse number="29" style="v" />“Tua ahih leh note in kei kua hi, nong ci uh hiam?”
    ci-in amaute a dot ciangin Peter in, “Nang pen Khrih na hi hi,” ci-in a dawng hi. </para>
  <para style="p"><verse number="30" style="v" />Tua ciangin Jesuh in, “Kua mi ka hi cih thu kuama
    kiangah gen kei un,” ci-in a nungzuite thu a pia hi. </para>
  <para style="p"><verse number="31" style="v" />Tua ciangin Jesuh in, “Mihing Tapa in tampi tak
    thuak ding hi; upate, siampi liante, leh Thukham hilh siate in amah nial ding uh hi. Amah kithat
    ding a, ni thum khit ciangin hingkik ding hi,” ci-in a nungzuite hilh ding a kipan hi. </para>
  <para style="p"><verse number="32" style="v" />Hih thu a kitel takin amaute kiangah a gen hi.
    Peter in Jesuh paikhiatpihin, “Hih bangin thu gen kei in,” ci-in a taii hi. </para>
  <para style="p"><verse number="33" style="v" />Ahi zongin Jesuh kihei-in a nungzuite a etkawmin
    Peter lehtai a, “Satan aw, ka nungah om in. Nang in Pasian' ngaihsut bangin thu ngaihsun loin,
    mihing' ngaihsut bangin na ngaihsun hi,” a ci hi. </para>
  <para style="p"><verse number="34" style="v" />Tua ciangin Jesuh in mihonpite leh a nungzuite ama
    kiangah sam a, “Mi khatpeuh ka nungzui a suahnop leh ama deihna bangin gamta nawnloin a
    singlamteh kisuanin hong zui ding hi. </para>
  <para style="p"><verse number="35" style="v" />Hih a leitung nuntakna a hu nuamte in a nuntakna
    bulpi nangawn tawh suplawh ding a, keima hang leh lungdamna thu hangin a nuntakna a suplawhte in
    a nuntakna bulpi huzo ding hi. </para>
  <para style="p"><verse number="36" style="v" />Mi khatpeuh in hih leitung khempeuh a ngah hangin a
    nuntakna bulpi suplawh leh bang phattuamna om ahi hiam? </para>
  <para style="p"><verse number="37" style="v" />Ama nuntakna bang tawh leikik thei nawn ding ahi
    hiam? </para>
  <para style="p"><verse number="38" style="v" />Pasian theiloin a gilo hih mite lakah keima hang
    leh ka thuhilhte hangin maizumin kei hong pulak ngamlo mi peuhmah, a Pa' minthan'na vang leh a
    siangtho vantung mite tawh a minthangin hong paikik ciangin Mihing Tapa zong ama hangin maizumin
    pulak ngamlo ding hi,” a ci hi. </para>
  <chapter number="9" style="c" />
  <para style="p"><verse number="1" style="v" />Tua ciangin Jesuh in a thugen zomlai a, “Hih lai-a a
    om mi pawlkhatte a sih ma-in vanglianpi tawh Pasian' Ukna hong tung taktak ding ahihna thu phawk
    un,” a ci hi. </para>
  <para style="p"><verse number="2" style="v" />Tua zawh ni guk khit ciangin Jesuh in Peter, James,
    leh Johan-te samin amauteng guak mualtung khatah a paipihto hi. Amaute' muhtangpi mahin Jesuh a
    mel hong kikheel a, </para>
  <para style="p"><verse number="3" style="v" />leitunga puansawpte kuamah in a paksak zawhloh dong
    ding zahin a puante pakin a tee hi. </para>
  <para style="p"><verse number="4" style="v" />Tua lai-ah Elijah leh Moses hong omin, Jesuh tawh a
    kiho a mu uh hi. </para>
  <para style="p"><verse number="5" style="v" />Peter zong hong pau-in Jesuh kiangah, “Sia aw, hih
    lai-a i om, nuam mahmah hi. Nang-a' ding buk khat, Moses-a' ding buk khat, Elijah-a' ding buk
    khat kong lamsak ding uh hi,” a ci hi. </para>
  <para style="p"><verse number="6" style="v" />Amah leh a lawmte naklau mahmah uh ahih manin a cih
    ding mel a theihloh man ahi hi. </para>
  <para style="p"><verse number="7" style="v" />Meii hong kai-in a liim in amaute hong liah a, tua
    meii sung panin aw khat hong gingin, “Hihpa, ka it ka Tapa ahi hi; ama thu na ngai un,” a hong
    ci hi. </para>
  <para style="p"><verse number="8" style="v" />A kiim a pam a khuadak uh leh Jesuh simloh kuamah
    dang na om nawnlo hi. </para>
  <para style="p"><verse number="9" style="v" />Mualtung panin a paisuk kawmun Jesuh in amaute
    kiangah, “Sihna panin Mihing Tapa a thawhkik matengin hih na muhte uh kuama kiangah gen kei un,”
    ci-in a kham hi. </para>
  <para style="p"><verse number="10" style="v" />Ama cih mah bangin im uh a, ahi zongin, “Sihna
    panin thokik,” a cih bang a cihnopna hi ding ahi hiam, ci-in a lungsim sung uhah a ngaihsun uh
    hi. </para>
  <para style="p"><verse number="11" style="v" />Tua ciangin Jesuh kiangah, “Bang hangin Thukham
    hilh siate in, Elijah hong pai masa ding, ci uh ahi hiam?” ci-in a dong uh hi. </para>
  <para style="p"><verse number="12" style="v" />Jesuh in, “Na khempeuh a bawlkhol dingin Elijah
    hong pai masa takpi hi. Mihing Tapa in gimna tampi thuakin simmawhna ngah ding hi, ci-in Lai
    Siangtho in gen hilo ahi hiam? </para>
  <para style="p"><verse number="13" style="v" />Ahi zongin ke'n kong cihin-ah, Elijah hong paikhin
    takpi a, Lai Siangtho in ama thu a gensa mah bangin mi pawlkhatte in a ututun amah a bawl uh
    hi,” ci-in a dawng hi. </para>
  <para style="p"><verse number="14" style="v" />Nungzui dangte' omna-ah a tun'kik uh ciangin tua
    lai-ah mi tampi tak na om uh hi. Thukham hilh sia pawlkhatte leh nungzuite thu na kisel uh hi. </para>
  <para style="p"><verse number="15" style="v" />Mihonte in Jesuh a muh phetun lamdangsa-in ama
    kiangah va tai-in a hopih uh hi. </para>
  <para style="p"><verse number="16" style="v" />Jesuh in a nungzui dangte kiangah, “Amaute tawh
    bang thu kisel na hi uh hiam?” ci-in a dong hi. </para>
  <para style="p"><verse number="17" style="v" />Mihon lak panin mi khat in hong dawng a, “Sia aw,
    ka tapa in dawi vei-in pau theilo ahih manin nangma kiangah kong paipih hi. </para>
  <para style="p"><verse number="18" style="v" />Dawi in amah a mat simin leilak den'na a, a
    cilphuan bua-in a ha gawi-in kongkawcip hi. Na nungzuite in dawi hong hawlkhiatsakna ding ka
    ngen a, ahi zongin hawlkhia theilo uh hi,” a ci hi. </para>
  <para style="p"><verse number="19" style="v" />Jesuh in amaute kiangah, “Upna neilo mite aw, note
    bang tanvei hong ompih ding a, bang tanvei hong kikholhpih ding ka hi hiam? A naupang hong
    paipih un,” a ci hi. </para>
  <para style="p"><verse number="20" style="v" />Amaute in zong Jesuh kiangah a naupang hong paipih
    uh hi. Dawi in Jesuh a muh phetin naupang kongkawsak ahih manin leilakah pukin kikhuk a, a
    cilphuan a bua hi. </para>
  <para style="p"><verse number="21" style="v" />Jesuh in, “A natzawh bang tanvei sawtta ahi hiam?”
    ci-in a pa kiangah a dong hi. “A neutunga kipan ahi hi. </para>
  <para style="p"><verse number="22" style="v" />A sihna dingin meikhuk sung leh tuisungah tamveipi
    puksakzo hi. Na hihtheih leh kote hong hehpih in la hong huh in,” ci-in a dawng hi. </para>
  <para style="p"><verse number="23" style="v" />Jesuh in, “Bang hangin na hihtheih leh, ci na hi
    hiam? A umte-a' dingin na khempeuh hithei hilo ahi hiam?” a ci hi. </para>
  <para style="p"><verse number="24" style="v" />Thakhatin naupang' pa kiko a, “Ka um hi; ka upna a
    kicin'na dingin hong huh in,” a ci hi. </para>
  <para style="p"><verse number="25" style="v" />Mihonte amau kiangah a hong kikhawm dingin a hong
    taina uh Jesuh in a muh ciangin, “A pau theilo, a bilngong dawi aw, hih naupang sung pan paikhia
    in la, tumkik ngei nawn kei in,” ci-in a taii hi. </para>
  <para style="p"><verse number="26" style="v" />A dawi nakpi takin kiko-in naupang a kongkawtsak
    khit ciangin a taikhia hi. Naupang pen misi tawh kibangin omcip ahih manin mi khempeuh in, “Si
    ta hi,” a ci uh hi. </para>
  <para style="p"><verse number="27" style="v" />Ahi zongin Jesuh in naupang a khutin lenin a
    phongttoh leh a ding hi. </para>
  <para style="p"><verse number="28" style="v" />Innsungah Jesuh a tumkhit ciangin a nungzuite in,
    “Bang hangin kote in dawi hawlkhia theilo ka hi uh hiam?” ci-in a dongsim uh hi. </para>
  <para style="p"><verse number="29" style="v" />“Thungetna simloh a dang in hih bangte hawlkhia
    theilo hi,” ci-in Jesuh in a dawng hi. </para>
  <para style="p"><verse number="30" style="v" />Tua lai panin dingkhia-in Galilee gamsung nawkin
    pai uh a, ahi zongin mite' theihding Jesuh a ut kei hi. </para>
  <para style="p"><verse number="31" style="v" />Bang hang hiam cih leh a nungzuite kiangah thu hilh
    a, “Mihing Tapa, mihingte' khutsungah kipia-in amaute in that ding uh a, ahi zongin ni thum khit
    ciangin hingkik ding hi,” a ci hi. </para>
  <para style="p"><verse number="32" style="v" />A nungzuite in hih ama thuhilhna theilo uh a, ahi
    zongin amah dong ngamlo uh hi. </para>
  <para style="p"><verse number="33" style="v" />Tua ciangin Kapernaum khua tung uh a, innsungah a
    lutkhit uh ciangin a nungzuite kiangah, “Lampi-ah bang thu kisel na hi uh hiam?” ci-in a dong
    hi. </para>
  <para style="p"><verse number="34" style="v" />Kua lianpen ihi hiam, ci-in lampi-ah amau
    khatlekhat kisel uh ahih manin kuamah in dawng ngamlo uh hi. </para>
  <para style="p"><verse number="35" style="v" />Tua ciangin Jesuh tu a, a kiangah nungzui
    sawmlenihte samin, “Mi khat peuhpeuh a lianpen a suahnop leh a neupen suak photin mi khempeuh'
    nasem hi masa ding hi,” a ci hi. </para>
  <para style="p"><verse number="36" style="v" />Tua ciangin Jesuh in naupang khat la a, amaute
    laizangah paipihin a ang-ah tawi a, </para>
  <para style="p"><verse number="37" style="v" />“Keima hangin hih bang naupangno khat a limbawl mi
    in kei hong limbawl hi a, kei hong limbawl mi in kei hong limbawl hiloin kei hong sawlpa a
    limbawl ahi hi,” a ci hi. </para>
  <para style="p"><verse number="38" style="v" />Johan in, “Sia aw, nangma min zangin dawi a
    hawlkhia mi khat ka mu uh hi. Amah, ei' pawl hilo ahih manin ka kham uh hi,” a ci hi. </para>
  <para style="p"><verse number="39" style="v" />“Amah kham kei un. Keima min zangin na lamdang a
    bawl mipa in keimah gensiat tawh thuahpah cih om theilo ding hi. </para>
  <para style="p"><verse number="40" style="v" />Eite hong langpanglo peuhmah i pawl ahi hi. </para>
  <para style="p"><verse number="41" style="v" />Khrih pawl na hihna hangun tui hai khat hong suah
    mi peuhmah in thaman ngah hamtang ding ahihna phawk un,” ci-in Jesuh in a gen hi. </para>
  <para style="p"><verse number="42" style="v" />Jesuh in, “Mi khatpeuh in kei hong um hih naupangno
    khat a khialsak ding ahih leh a ngawngah an gawina suang lianpi khat kikhihin tuipi sungah
    kikhia leh ama-a' dingin hoihzaw thampek hi. </para>
  <para style="p"><verse number="43" style="v" />Tua ahih manin na khut in hong khialhsak leh sattan
    in. Mei a mih ngeilohna hell khuk sungah khut kim tawh na lut sangin khut langkhat bui-in
    nuntakna sungah lut lecin nang-a' dingin hoihzaw hi. </para>
  <para style="p"><verse number="44" style="v" />(Tua lai-ah thante si ngeilo a, a mei zong mit
    ngeilo hi.) </para>
  <para style="p"><verse number="45" style="v" />Na khe in hong khialhsak leh sattan in. Khe kim
    nei-in hell sungah hong kikhiat sangin khe langkhat bui-in nuntakna sungah lut lecin nang-a'
    dingin hoihzaw hi. </para>
  <para style="p"><verse number="46" style="v" />(Tua lai-ah thante si ngeilo a, a mei zong mit
    ngeilo hi.) </para>
  <para style="p"><verse number="47" style="v" />Na mit in hong khialhsak leh khelkhia in. Mit kim
    tawh hell khuk sungah hong kikhiat sangin mit langkhat taw-in Pasian' Ukna sungah om lecin
    nang-a' dingin hoihzaw hi. </para>
  <para style="p"><verse number="48" style="v" />Tua hell khuk sungah thante si ngeilo a, a mei zong
    mit ngeilo hi. </para>
  <para style="p"><verse number="49" style="v" />Bang hang hiam cih leh biakpiakna sa pen ci a
    kisawh ciangin Pasian' san'theih a suah bangin ze-etna haksa thuakzawhna in Pasian' san'theih
    hong suaksak ding hi. </para>
  <para style="p"><verse number="50" style="v" />Ci hoih hi; ahi zongin a alna mang leh bangci
    alsakkik theiding na hi uh hiam? Note in ci al bangin hoihna nei un la, khatlekhat kilem un,” a
    ci hi. </para>
  <chapter number="10" style="c" />
  <para style="p"><verse number="1" style="v" />Tua lai panin Jesuh dingkhia-in Judea gam leh Jordan
    Gun gal gam tengah a pai hi. Ama kiangah mihon tampi hong kikhawmkik uh a, a hilh ngeisa bangin
    amaute tungah thu a hilh hi. </para>
  <para style="p"><verse number="2" style="v" />Farisi mi pawlkhat hong pai uh a, amah a mawhsak
    theihna ding uh a deihna-in, “Mi khat in a zi a mathei ding mah ahi hiam?” ci-in a dong uh hi. </para>
  <para style="p"><verse number="3" style="v" />Jesuh in, “Moses in bang thu hong pia ahi hiam?”
    ci-in a dot ciangin amaute in, </para>
  <para style="p"><verse number="4" style="v" />“Moses in kimakna lai gelhsakin masak thei hi,”
    ci-in a dawng uh hi. </para>
  <para style="p"><verse number="5" style="v" />Jesuh in amaute kiangah, “Note, hilhzawhin omlo na
    hih manun Moses in hih ngeina a bawl ahi hi. </para>
  <para style="p"><verse number="6" style="v" />Ahi zongin pian'cil lai-in, ‘Pasian in numei leh
    pasal a bawl hi. </para>
  <para style="p"><verse number="7" style="v" />Tua ahih manin pasal in a nu leh a pa nusia-in a zi
    tawh kigawm ding a, </para>
  <para style="p"><verse number="8" style="v" />amau nihte pen pumkhat bang ahi ding uh hi,’ na kici
    hi. Tua ahih manin amaute nih hi nawnloin khat hita uh hi. </para>
  <para style="p"><verse number="9" style="v" />Tua ahih manin Pasian' gawmsa mite, kuamah in khen
    kei ta hen,” a ci hi. </para>
  <para style="p"><verse number="10" style="v" />Innsungah a tumkhit uh ciangin nungzuite in hih thu
    tawh kisai Jesuh kiangah a dongkik uh hi. </para>
  <para style="p"><verse number="11" style="v" />Amah in, “A zi ma-a numei dang tawh a teng mi
    peuhmah a zi a palhngulh ahi hi. </para>
  <para style="p"><verse number="12" style="v" />A pasal ma-a pasal dang tawh a teng mi peuhmah in
    zong a pasal a palhngulh ahi hi,” a ci hi. </para>
  <para style="p"><verse number="13" style="v" />Mi pawlkhat in a naupangte uh Jesuh in a lawn'sak
    ding deih uh ahih manin hong paipih uh a, ahi zongin a nungzuite in na kham uh hi. </para>
  <para style="p"><verse number="14" style="v" />Jesuh in tua thu a phawk ciangin a heh suak a, a
    nungzuite kiangah, “Naupangte kham kei un la, ka kiangah hong paisak un. Bang hang hiam cih leh
    Pasian' Ukna sungah hih bang mite a om ahi hi. </para>
  <para style="p"><verse number="15" style="v" />Hih naupangno khat' man' bangin Pasian' Ukna a
    manglo mi peuhmah Pasian' Ukna sungah omlo ding ahihna thei un,” a ci hi. </para>
  <para style="p"><verse number="16" style="v" />Tua ciangin naupangnote la-in a ang-ah tawi a, a
    tung uhah a khut nga-in thupha a pia hi. </para>
  <para style="p"><verse number="17" style="v" />Jesuh in a khualzinna a zom dingin a paikhiat ding
    laitakin mi khat hong tai-in a mai-ah hong khukdin' a, “A dik siapa aw, nuntak tawntungna ka
    ngahna dingin bang hih ding ka hi hiam?” a ci hi. </para>
  <para style="p"><verse number="18" style="v" />Jesuh in, “Bang hangin kei midik hong ci na hi
    hiam? Pasian simloh kuamah a diktatzo omlo hi. </para>
  <para style="p"><verse number="19" style="v" />Mi that kei in; numei tungah mawh kei in; mi'
    neihsa gu kei in; mi khem kei in; na nu na pa zahtak in, cihna thukhamte theilo na hi hiam?” a
    ci hi. </para>
  <para style="p"><verse number="20" style="v" />Amah in, “Sia aw, ka neutunga kipanin hih thukhamte
    khempeuh ka zuikhin hi,” a ci hi. </para>
  <para style="p"><verse number="21" style="v" />Tua ciangin Jesuh in itna tawh tua mipa enin, “Na
    khat bek na kisam lai hi. Pai in la, na neih khempeuh na zuak khit ciangin mizawngte tungah na
    sumkhotte va pia in. Tua hi leh vantungah sum na hau ding hi. Tua khit ciangin ka nung hong zui
    in,” a ci hi. </para>
  <para style="p"><verse number="22" style="v" />Tua mipa mihau khat ahih manin hih thu a zak
    ciangin, maikhingin a dahsa-in a paikhia hi. </para>
  <para style="p"><verse number="23" style="v" />Jesuh in a kiima om a nungzuite enin amaute
    kiangah, “Pasian' Ukna sungah mihaute a lutding uh bangzah takin haksa ahi hiam?” a ci hi. </para>
  <para style="p"><verse number="24" style="v" />Nungzuite in hih thu a zak uh ciangin lamdangsa uh
    a, ahi zongin Jesuh in a thugen zomlai-in, “Tate aw, Pasian' Ukna sungah lutding bangzah takin
    haksa ahi hiam? </para>
  <para style="p"><verse number="25" style="v" />Pasian' ukna sungah mihau khat a lutding sangin
    phim bilvang sungah kalaoh khat a lutding baihzaw lai hi,” a ci hi. </para>
  <para style="p"><verse number="26" style="v" />Tua ciangin amaute in lamdangsa mahmah uh a, “Tua
    bang hi leh kua in hotkhiatna ngahzo ding ahi hiam?” a ci uh hi. </para>
  <para style="p"><verse number="27" style="v" />Jesuh in amaute enin, “Mihingte-a' dingin hi zolo
    mah hi; ahi zongin Pasian-a' dingin ahi mawh thu hilo hi; Pasian-a' dingin na khempeuh hithei
    hi,” a ci hi. </para>
  <para style="p"><verse number="28" style="v" />Tua ciangin Peter in ama kiangah, “Ko zong na
    khempeuh nusia-in nang kong zui uh hi,” ci-in a gen ciangin </para>
  <para style="p"><verse number="29" style="v" />Jesuh in amaute kiangah, “Hi mah hi; ke'n kong
    cihin-ah, keima hang leh lungdamna thu hangin a inn, a sanggam pasalte, a sanggam numeite, a nu,
    a pa, a tate, leh a leitang, khat peuhmah a nusiate in </para>
  <para style="p"><verse number="30" style="v" />tukhang hunin a zah za khat innte, sanggam pasalte,
    sanggam numeite, nute, tate, leitangte ngahding uh a, bawlsiatna zong ngahding uh hi. Hong
    tungding hunah zong nuntak tawntungna ngahlai ding uh hi. </para>
  <para style="p"><verse number="31" style="v" />Ahi zongin tuhun laitakin a lian ahi mi tampite tua
    hun ciangin a neu hi ding uh a, tuhun laitakin a neu ahi mi tampite a lian hi ding uh hi,” a ci
    hi. </para>
  <para style="p"><verse number="32" style="v" />Jerusalem khua manawhin a paitoh laitakun a
    nungzuite mai-ah Jesuh na ma pai hi. A nungzuite patau uh a, amaute a zui mihonpite zong a lau
    uh hi. Jesuh in nungzui sawmlenihte tuamsap kik leuleu a, ama tunga piangding thute genin, </para>
  <para style="p"><verse number="33" style="v" />“Na ngai un. Tu-in Jerusalem khua-ah a paito ding
    ihi hi; tua lai mun panin siampi liante leh Thukham hilh siate' khutsungah Mihing Tapa kipia
    ding hi. Amaute in a sihna dingin thu a khen khit uh ciangin Gentail mite' khutsungah a ap ding
    uh hi. </para>
  <para style="p"><verse number="34" style="v" />Tua mite in amah simmawh bawlin, cilphihin, satin a
    that ding uh hi. Ni thum khit ciangin amah thokik ding hi,” a ci hi. </para>
  <para style="p"><verse number="35" style="v" />Tua laitakin Zebedi' tapa James leh Johan in Jesuh
    hong naih uh a, “Kong nget peuhpeuh uh nong vaihawmsak ding ka deih uh hi,” a ci uh hi. </para>
  <para style="p"><verse number="36" style="v" />Jesuh in, “Bang kong vaihawmsak ding deih na hi uh
    hiam?” ci-in a dot ciangin </para>
  <para style="p"><verse number="37" style="v" />amaute in, “Minthangin kumpi tokhom tungah na tut
    ciangin na taklamah khat, na veilamah khat hong tusak lecin ka ut uh hi,” a ci uh hi. </para>
  <para style="p"><verse number="38" style="v" />Ahi zongin Jesuh in, “Note in na hong nget uh na
    thei kei uh hi. Keimah in ka thuakding gimna note in thuakzo ding a, ka kiphumna ding gimna-ah
    kiphumzo ding na hi uh hiam?” ci-in a dot ciangin </para>
  <para style="p"><verse number="39" style="v" />amaute in, “Ka hizo ding uh hi,” ci-in a dawng uh
    hi. Tua ciangin Jesuh in amaute kiangah, “Keimah in gimna ka thuakding mah bangin na thuak takpi
    ding uh a, ka thuakding kiphumna zong na thuak takpi ding uh hi. </para>
  <para style="p"><verse number="40" style="v" />Ahi zongin ka taklama tut ding leh ka veilama tut
    ding pen kei' hong piaktheih hilo a, a tu dingin Pasian in a vaihawmsaksate-a' ding ahi hi,” a
    ci hi. </para>
  <para style="p"><verse number="41" style="v" />Hih a kihona uh thu, nungzui dang sawmte in a zak
    uh ciangin James leh Johan tungah a heh suak uh hi. </para>
  <para style="p"><verse number="42" style="v" />Ahi zongin Jesuh in amaute samin, “Leitung mi a
    ukte in mite tungah aana nei-in, mi a makaite in thuneihna tawh a ukna thu na thei uh hi. </para>
  <para style="p"><verse number="43" style="v" />Ahi zongin note lakah tua bangin hilo ding hi. Note
    lakah a lian nuam khat peuhpeuh, adangte khempeuh' nasem hi ding a, </para>
  <para style="p"><verse number="44" style="v" />a makai ahi nuam khat peuhpeuh, adangte khempeuh'
    sila hi ding hi. </para>
  <para style="p"><verse number="45" style="v" />Bang hang hiam cih leh Mihing Tapa zong, midangte
    ama na a semsak dingin a hong pai hilo hi. Midangte' na a sem ding leh mi tampi a tatkhiatna
    ding ama nuntakna a pia dingin a hong pai ahi zaw hi,” a ci hi. </para>
  <para style="p"><verse number="46" style="v" />Tua ciangin Jerikho khua a tung uh hi. Tua khua
    panin a nungzuite leh mihonpite tawh a paikhiat laitakun, Timias' tapa a mittaw khutdawhin a
    ngen Bartimias, lampi gei-ah na tu hi. </para>
  <para style="p"><verse number="47" style="v" />Nazareth khuami Jesuh ahihna thu a theih ciangin
    nakpi takin awng a, “David' suan Jesuh aw, kei hong hehpih in,” a ci hi. </para>
  <para style="p"><verse number="48" style="v" />A kiima om mihonte in amah taii-in, a paulohna
    dingin a kham uh hi. Ahi zongin amah nakpi takin awngzaw semsem a, “David' suan aw, kei hong
    hehpih in,” a ci hi. </para>
  <para style="p"><verse number="49" style="v" />Tua ciangin Jesuh khawlin a nungzuite kiangah, “Va
    sam un,” a ci hi. Amaute in mittawpa samin ama kiangah, “Na lung nuamsak in; ding in; amah in
    nang a hong sam hi,” a ci uh hi. </para>
  <para style="p"><verse number="50" style="v" />Amah in zong a puan lawnkhia a, dingto pahin Jesuh
    kiangah a pai hi. </para>
  <para style="p"><verse number="51" style="v" />Jesuh in, “Bang kong hihsak ding deih na hi hiam?”
    ci-in a dot ciangin mittawpa in, “Sia aw, khua ka mukik thei nuam hi,” a ci hi. </para>
  <para style="p"><verse number="52" style="v" />Tua ciangin Jesuh in, “Na ciah thei ta ding hi; na
    upna in nang hong damsakzo hi,” a cihkhit phetin amah in khua mukik theipah a, tua a paina
    lampi-ah Jesuh' nung a zui hi. </para>
  <chapter number="11" style="c" />
  <para style="p"><verse number="1" style="v" />Jerusalem khuanai, Bethfage leh Bethany khuaneute a
    omna Oliv Mual a tun' uh ciangin Jesuh in a nungzuite nih ma sawl a, </para>
  <para style="p"><verse number="2" style="v" />“Mai-a om khua-ah va pai un. Khua na tun' phetun,
    kuamah a tuan' ngei nailohna lano khat khau a kikhih na mu ding uh hi. Hong sut un la hong kai
    un. </para>
  <para style="p"><verse number="3" style="v" />Mi khatpeuh in, ‘Bang hangin tua la khau sut na hi
    uh hiam?’ hong cih leh, ‘Topa in deih hi; hih lai mahah kong kaikikpah ding uh hi,’ ci-in gen
    un,” a ci hi. </para>
  <para style="p"><verse number="4" style="v" />Amaute gel zong paipah uh a, kongzinga kong gei
    khatah lano a kikhih khat mu uh ahih manin a khau a sutpah uh hi. </para>
  <para style="p"><verse number="5" style="v" />Tua kiima om mite in, “Bang hangin tua lano khau sut
    na hi uh hiam?” ci-in a dot uh ciangin, </para>
  <para style="p"><verse number="6" style="v" />Jesuh' vaikhak thuteng gen uh a, bangmah cih nawnlo
    uh hi. </para>
  <para style="p"><verse number="7" style="v" />Jesuh kiangah a lano tun'pih uh a, a lano tungah a
    puan uh phahin a tungah Jesuh a tuang hi. </para>
  <para style="p"><verse number="8" style="v" />Mi tampite in ama paina ding lampi-ah a puan uh na
    phah uh a, mi pawlkhat in lolai panin a sat uh sawlpangte na phah uh hi. </para>
  <para style="p"><verse number="9" style="v" />Jesuh' mai-a a pai mite leh a nunga a zui mite in,
    “Pasian phat un! Topa' tangin a hong pai mipa, Pasian in thupha pia ta hen! </para>
  <para style="p"><verse number="10" style="v" />A hong tungding i pu David' ukna, Pasian in thupha
    pia ta hen! Pasian phat un!” ci-in a awng uh hi. </para>
  <para style="p"><verse number="11" style="v" />Tua bangin Jerusalem khuasungah Jesuh lut a,
    biakinn sungah pai-in na khempeuh a en kawikawi hi. Tua ciangin ni niam khinta ahih manin
    sawmlenihte tawh Bethany khua-ah a pai hi. </para>
  <para style="p"><verse number="12" style="v" />A zing ciangin Bethany khua pan paikhia uh a, Jesuh
    a gil a kial hi. </para>
  <para style="p"><verse number="13" style="v" />A teh a no theikung khat galmuh ahih manin a
    gahkhak leh ci-in a lo dingin a va pai hi. Thei min hun hilo ahih manin, a phung a tun' ciangin
    a teh simloh bangmah na omlo hi. </para>
  <para style="p"><verse number="14" style="v" />Tua ciangin theikung kiangah, “Nang tung panin
    kuamah in theigah loin ne nawn kei ta hen,” a ci hi. Hih thu, a nungzuite in a za uh hi. </para>
  <para style="p"><verse number="15" style="v" />Jerusalem khua a tun' uh ciangin, biakinn
    huangsungah Jesuh lutin tua sungah sumzuak sumlei-a a omte hawlkhiat ding kipan a, sumkhekte'
    sabuaite lumlet sakin, vakhu zuakte' tutphahte sawnpaih sak hi. </para>
  <para style="p"><verse number="16" style="v" />Biakinn huangsungah kuamah bangmah paipihsak lo hi. </para>
  <para style="p"><verse number="17" style="v" />Tua ciangin mite kiangah thu hilh a, “Ka inn pen mi
    khempeuh-a' dingin thungetna inn kici ding hi,” ci-in Pasian in a genna thu Lai Siangtho sungah
    kigelh hilo ahi hiam? Ahi zongin note in guta buluhte' bukna mun na suaksak uh hi, ci-in thu a
    hilh hi. </para>
  <para style="p"><verse number="18" style="v" />Siampi liante leh Thukham hilh siate in hih thu a
    zak uh ciangin Jesuh a thahtheihna ding uh lampi a zong uh hi. Ahi zongin mihonpi in ama
    thuhilhna lamdangsa uh ahih manin amaute in Jesuh a kihta uh hi. </para>
  <para style="p"><verse number="19" style="v" />A nitak ciangin khuapi panin Jesuh leh a nungzuite
    a paikhia uh hi. </para>
  <para style="p"><verse number="20" style="v" />A zingsang ciangin tua lampi mah zui-in a paikik
    ciangun tua theikung a zung dongin a sihna a mu uh hi. </para>
  <para style="p"><verse number="21" style="v" />Peter in a thu phawk ahih manin, “Sia aw, na
    theikung samsiat a sita hi,” a ci hi. </para>
  <para style="p"><verse number="22" style="v" />Jesuh in amaute kiangah, “Upna nei un. </para>
  <para style="p"><verse number="23" style="v" />Upna na neih nak uh leh hih mual kiangah, ‘Na omna
    panin paikhia-in tuipi sung kiden'na in,’ ci le uh cin, na lungsim sung uhah uplahna omloin na
    gen bangun piang taktak ding hi, ci-in na up nak uh leh, na cih bangun hong piang ding hi. </para>
  <para style="p"><verse number="24" style="v" />Tua ahih manin note kiangah kong genin-ah: Na khat
    peuhpeuh na nget uh ciangin ngah ding ci-in um un; tua hi leh na nget peuhpeuh uh na ngah ding
    uh hi. </para>
  <para style="p"><verse number="25" style="v" />Thungen dingin na din' uh ciangin midang tungah na
    hehna uh a om khat peuhpeuh maisak un; tua hi leh vantungah a om na Pa un note' mawhna hong
    maisak ding hi. </para>
  <para style="p"><verse number="26" style="v" />(Midangte' mawhna na maisak kei uh leh vantungah a
    om na Pa un note' mawhna zong hong maisaklo ding hi,” ci-in a dawng hi.) </para>
  <para style="p"><verse number="27" style="v" />Tua ciangin Jerusalem tungkik leuleu uh hi. Biakinn
    kiimah Jesuh a vak kawikawi laitakin siampi liante, Thukham hilh siate, leh upate hong pai uh a, </para>
  <para style="p"><verse number="28" style="v" />“Hih nate, kua' thu tawh bawl a, na bawlna dingin
    kua in aana hong pia ahi hiam?” ci-in a dot uh ciangin </para>
  <para style="p"><verse number="29" style="v" />Jesuh in, “Keimah in note tungah thu khat kong dong
    masa ding hi; nong dawn' uh leh kei zong kua thu tawh ka bawl, cih kong gen ding hi. </para>
  <para style="p"><verse number="30" style="v" />Johan in tui a phumtheihna ding thu Pasian kiang
    panin a ngah ahi hiam, ahih kei leh mihingte tung panin a ngah ahi hiam, hong gen un,” a ci hi. </para>
  <para style="p"><verse number="31" style="v" />Tua ciangin amaute khatlekhat kikum uh a, “Pasian
    kiang pan hi,” ci lehang, “Tua ahih leh bang hangin Johan' thu umlo na hi uh hiam?” hong ci ding
    a, </para>
  <para style="p"><verse number="32" style="v" />“Mihingte' tung pan hi,” cih ding lah, mi khempeuh
    in Johan pen kamsang taktakin ngaihsun uh ahih manin mite i kihta zel hi, a ci uh hi. </para>
  <para style="p"><verse number="33" style="v" />Tua ahih ciangin, “Ka thei kei uh hi,” ci-in a
    dawng uh hi. Jesuh in zong, “Hih nate kua thu tawh ka bawl cih thu kei zong kong gen kei ding
    hi,” a ci hi. </para>
  <chapter number="12" style="c" />
  <para style="p"><verse number="1" style="v" />Tua ciangin Jesuh in amaute kiangah thugentehna
    zangin thu hilh a, “Mi khat in lo zuanin leenggui suan a, a kimkot umin leenggah cilna ding bawl
    a, a hon'na ding tausang khat a lam khit ciangin, lo khawhlawhte khawhlawhsak a, amah gamdangah
    a pai hi. </para>
  <para style="p"><verse number="2" style="v" />Leenggah lawh hun a tun' ciangin ama ngahding
    tangteng a la dingin lo khawhlawhte kiangah a nasemte khat a paisak hi. </para>
  <para style="p"><verse number="3" style="v" />Lo khawhlawhte in tua a nasempa manin satgawp uh a,
    a guak ciahsak kik uh hi. </para>
  <para style="p"><verse number="4" style="v" />Tua ciangin lo neipa in a nasem dang khat a sawl hi.
    Amaute in tuapa a lutang na liamsakgawp uh a, a na simmawh bawl uh hi. </para>
  <para style="p"><verse number="5" style="v" />Tua ciangin adang khat sawl leuleu a, a na that uh
    hi. Tua bangin adang tampi sawl a, pawlkhat na satgawp uh a, pawlkhat na that uh hi. </para>
  <para style="p"><verse number="6" style="v" />Tua ciangin a sawltheih ding a it mahmah a tapa khat
    bek omlai ahih manin, ‘Amaute in ka tapa na zahtakbawl ding uh hi,’ ci-in a nunung penin a sawl
    hi. </para>
  <para style="p"><verse number="7" style="v" />Ahi zongin lo khawhlawhte in, ‘Hihpa pen a gamhluah
    dingpa ahi hi. Pai un; amah va that huan ni; tua hi leh hih ama luah ding gamh eima-a' suak ding
    hi,’ a kici uh hi. </para>
  <para style="p"><verse number="8" style="v" />Tua ahih manin amah manin that uh a, lo nawlah a pai
    uh hi. </para>
  <para style="p"><verse number="9" style="v" />“Tua ahih leh loneipa in bangci bawl ding ahi hiam?
    Amah hong pai-in lo khawhlawhte that ding a, a lo, midangte a khawhlawhsak ding hi. </para>
  <para style="p"><verse number="10" style="v" />‘Innlamte in a nilkhiat suang pen innkiu suang
    bulpi suak khinta hi. </para>
  <para style="p"><verse number="11" style="v" />Hih thu Topa' bawl hi a, i muh ciangin lamdang i sa
    hi,’ ci-in Lai Siangtho sungah a kigelh sim ngeilo na hi uh hiam?” a ci hi. </para>
  <para style="p"><verse number="12" style="v" />Hih thugentehna pen amaute a cihnopna-a a gen
    ahihlam Jew makaite in thei uh ahih manin Jesuh a kimat theihna ding a hanciam uh hi. Ahi zongin
    mihonpite kihta uh ahih manin Jesuh bangmah cihloin a paisan uh hi. </para>
  <para style="p"><verse number="13" style="v" />Tua ciangin Jesuh ama kampauna tawh a kimat theihna
    dingin Farisi mi pawlkhat leh Herod mi pawlkhat Jesuh kiangah thudong dingin hong kisawl hi. </para>
  <para style="p"><verse number="14" style="v" />Amaute in, “Sia aw, nangmah in thutang genin,
    midangte' pauding phamawh na saklohna, uliante' maitang zahtak tuanloin, Pasian in mite a gamtat
    dingin a deihna thute tangtakin na hilhna ka thei uh hi. Tua ahih manin Rom Kumpipa Sisar tungah
    siah i piak ding kilawm ahi hiam, kilawmlo ahi hiam? </para>
  <para style="p"><verse number="15" style="v" />Pia ding ihi hiam, pialo ding ihi hiam?” ci-in a
    dong uh hi. Ahi zongin Jesuh in amau lungsimtawng thei ahih manin, “Bang hangin kei hong
    thangsiah se na hi uh hiam? Ka et dingin dangka peek khat hong la dih un,” a ci hi. </para>
  <para style="p"><verse number="16" style="v" />Amaute in zong dangka peek khat hong paipih uh a,
    tua ciangin Jesuh in, “Hih dangka tunga om kua' lim hi a, kua' min ahi hiam?” ci-in a dot
    ciangin, “Rom Kumpipa Sisar' lim leh a min ahi hi,” ci-in a dawng uh hi. </para>
  <para style="p"><verse number="17" style="v" />Tua ciangin Jesuh in, “Tua ahih leh, Sisar'
    neihsate Sisar' tungah pia un la, Pasian' neihsate Pasian' tungah pia un,” a ci hi. Tua ama
    thudawn'na hangin lamdang a sa mahmah uh hi. </para>
  <para style="p"><verse number="18" style="v" />Tua ciangin, thawhkikna omlo hi, a ci Saddusi mi
    pawlkhat hong pai leuleu uh a, </para>
  <para style="p"><verse number="19" style="v" />“Sia aw, ‘Mi khat in ta neiloin a zi a sihsan leh
    tua a si mipa' khang a kizop theihna dingin a naupa in tua meigongnu ten'pih ding hi,’ ci-in
    Moses in eite-a' dingin ngeina a koih hi. </para>
  <para style="p"><verse number="20" style="v" />Khatvei, unau pasal sagih om uh hi. A u pen in zi
    nei a, ta neiloin a si hi. </para>
  <para style="p"><verse number="21" style="v" />A nau in a upa' zi luah hi; amah zong ta neiloin si
    leuleu hi. A thumnapa, </para>
  <para style="p"><verse number="22" style="v" />leh adangte khempeuh, a sagihna dong in tuanu
    ten'pih uh a, ta neilo vive mahin a si uh hi. A tawpna ciangin tua numei zong a si hi. </para>
  <para style="p"><verse number="23" style="v" />Tua ahih leh, hih unau pasal sagihte in hihnu
    ten'pih kim ciat uh ahih manin, mi khempeuh a thawhkik ni ciangin a kua pen' zi hi ding ahi
    hiam?” ci-in a dong uh hi. </para>
  <para style="p"><verse number="24" style="v" />Jesuh in, “Na khial mahmah uh hi. Lai Siangtho ahi
    a, Pasian' vangliatna ahi zongin na theihlohna hang uh ahi hi. </para>
  <para style="p"><verse number="25" style="v" />Sihna panin mite a thawhkik ciangin vantungah a om
    vantung mite mah bangin zinei pasalnei cih omlo ding uh hi. </para>
  <para style="p"><verse number="26" style="v" />Thawhkikna thu tawh kisai-in ci lehang, Moses'
    laigelhna sung sawlpang kuang thu a genna munah Pasian in Moses kiangah, ‘Kei pen Abraham'
    Pasian, Isaac' Pasian, Jakob' Pasian ka hi hi,’ a cihna mun sim ngeilo na hi uh hiam? </para>
  <para style="p"><verse number="27" style="v" />Tua bang a cih ciangin Pasian pen misite' Pasian
    hiloin mihingte' Pasian hi, a ci nuam ahi hi. Tua ahih manin na ngaihsun khial mahmah uh hi,”
    ci-in a dawng hi. </para>
  <para style="p"><verse number="28" style="v" />Tua thukidotna a za Thukham hilh siate khat in,
    Saddusi mite' dotnate limtakin Jesuh in a dawn'theihna a muh ciangin Jesuh hong neh a, “Thukham
    khempeuh lakah bang thukham a lianpen ahi hiam?” ci-in a dong hi. </para>
  <para style="p"><verse number="29" style="v" />Jesuh in, “Thukham a lianpen in: Israel mite aw,
    ngai un: I Topa Pasian bek mah Topa ahi hi. </para>
  <para style="p"><verse number="30" style="v" />Na Topa Pasian uh, na lungsim khempeuh, na nuntakna
    khempeuh, na pilna khempeuh, leh na thahatna khempeuh uh tawh na it un, a cihna ahi hi. </para>
  <para style="p"><verse number="31" style="v" />A nihna in: Nangma pumpi na it bangin na vengte na
    it in, cihna ahi hi. Hihte gel sangin thukham a lianzaw a dang om nawnlo hi,” ci-in a dawng hi. </para>
  <para style="p"><verse number="32" style="v" />Tua ciangin Thukham hilh siapa in, “Sia aw, na gen
    mah bangin hi ka sa mahmah hi. Topa bek mah Pasian hi a, amah simloh pasian dang kuamah omlo hi. </para>
  <para style="p"><verse number="33" style="v" />Mite in a lungsim khempeuh, a pilna khempeuh, leh a
    hatna khempeuh uh tawh Pasian itin, amau pumpi a it bangin a vengte a it ding uh ahi hi. Pasian
    biakna dingin biakna tau tunga gan gawhnate leh biakna dang khempeuh sangin hih thukham nihte
    zuih ding thupizaw takpi hi,” a ci hi. </para>
  <para style="p"><verse number="34" style="v" />Jesuh in hih mipa' thugenzia hoihsa ahih manin,
    “Pasian' Ukna sungah a om dektak mahmah na hi hi,” a ci hi. Tua khita kipanin Jesuh kiangah
    kuamah in thu dong ngam nawnlo uh hi. </para>
  <para style="p"><verse number="35" style="v" />Jesuh in biakinn sungah thu a hilh laitakin, “Bang
    hangin Thukham hilh siate in Khrih pen David' suan hi lel hi, ci thei uh ahi hiam? </para>
  <para style="p"><verse number="36" style="v" />Kha Siangtho' sawlna tawh David mahmah in thu gen
    a, ‘Topa in keima Topa tungah thu gen hi: Na galte, na khe nuai-ah ka koih matengin, ka taklamah
    na tu in,’ ci hi. </para>
  <para style="p"><verse number="37" style="v" />David mahmah in Khrih pen ‘Topa,’ ci hi. Tua ahih
    leh Khrih pen David' suan hi lel, cih mawkmawk ding hithei ding ahi hiam?” a ci hi. Mihonte in
    hih thu a zak uh ciangin a lungdam mahmah uh hi. </para>
  <para style="p"><verse number="38" style="v" />Jesuh in a thuhilhna-ah, “Thukham hilh sia
    pawlkhatte na bat khaklohna dingun na kidawm un. Amaute in puantualpi silhnuam uh a, mite lakah
    mite in a zahtak hopih ding a deih uh hi. </para>
  <para style="p"><verse number="39" style="v" />Kikhopna inn sungah, uliante-a' dingin a kikoihcing
    tutphah nuamte tungah tunuam uh a, pawi sungah zong uliante' tutna mun hoihte bekah a tunuam uh
    hi. </para>
  <para style="p"><verse number="40" style="v" />Meigong numeite tungah nuamtaksa-in a neihsate
    laksakin zangmang uh a, mite in mihoih a saktheihna ding uh a deihna hangun thu saupipi a ngen
    uh hi. Amau' kineihkhemna tawh kizui-in a gimthuak ding uh lianzaw ding hi,” a ci hi. </para>
  <para style="p"><verse number="41" style="v" />Biakinn sumpi khiatna kuang gei-ah Jesuh tu a,
    mihonte in sumpi a khiat laitakun a en hi. A haute in tampipi hong khia uh hi. </para>
  <para style="p"><verse number="42" style="v" />A zawng meigong numei khat zong hong pai a, sumnen
    tang nih hong khia hi. </para>
  <para style="p"><verse number="43" style="v" />Tua ciangin a nungzuite sam a, “Adangte khempeuh
    sangin hih mizawng meigongnu in tam khia zaw hi. </para>
  <para style="p"><verse number="44" style="v" />Bang hang hiam cih leh adangte in a neihval a
    lamval sung panun a khia uh ahi hi; ahi zongin amah zawng mahmah napi-in ama kivakna ding
    nangawn sitloin a neih khempeuh a khiakhin ahi hi,” a ci hi. </para>
  <chapter number="13" style="c" />
  <para style="p"><verse number="1" style="v" />Biakinn panin Jesuh a pusuah laitakin a nungzuite
    khat in, “Sia aw, hih biakinnte bangzah takin lian a, a suangte bangzah takin gol ahi hiam?” a
    ci hi. </para>
  <para style="p"><verse number="2" style="v" />Jesuh in, “Hih innte liansa-in thupi na sa mahmah
    hi. Ahi zongin hih innte lamna-a a kiciang suangte nih bek nangawn a kithuapna a omlo zah dongin
    a kiphelkek gawp hun hong tung ding hi,” ci-in a dawng hi. </para>
  <para style="p"><verse number="3" style="v" />Biakinn galkhatah a om Oliv Mual tungah Jesuh tu-in
    a om laitakin Peter, James, Johan, leh Andru hong pai-in amauteng guak a om laitakin, </para>
  <para style="p"><verse number="4" style="v" />“Hih na thugen cik ciangin hong tung ding a, hih na
    thugente khempeuh hong tun'ding ciangin bang lim hong om ding ahi hiam?” ci-in a dong uh hi. </para>
  <para style="p"><verse number="5" style="v" />Jesuh in amaute kiangah, “Kuamah in hong khem
    zawhlohna dingin na kidawm un. </para>
  <para style="p"><verse number="6" style="v" />Keima min pua-in mi tampi hong pai ding uh a,
    ‘Keimah, Khrih ka hi hi,’ ci-in mi tampi a khemzo ding uh hi. </para>
  <para style="p"><verse number="7" style="v" />A gamla-a galkidona thute leh a nai-a galkidona
    huging na zak uh ciangin patau kei un. Tuate a piang ding mah hi a, hun beina ding hi nailo hi. </para>
  <para style="p"><verse number="8" style="v" />Minam khat leh minam khat, kumpi khat leh kumpi khat
    kido ding uh hi. Mun tuamtuamah zin hong ling ding a, kial zong hong tung ding hi. Hihte
    khempeuh pen gimna kipatna hi pan hi. </para>
  <para style="p"><verse number="9" style="v" />“Limtakin kidawm un. Note hong kimanin thukhen zumah
    hong kipaipih ding a, kikhopna inn sungah zong hong kisat ding hi. Ukpite leh kumpite mai-ah
    keima thu genna ding hun na ngah ding uh hi. </para>
  <para style="p"><verse number="10" style="v" />Ahi zongin hun beina a tun' ma-in mi khempeuh
    tungah Lungdamna Thu kihilh masa phot ding hi. </para>
  <para style="p"><verse number="11" style="v" />Note hong kimanin, thusitna a thuak dingin thukhen
    zumah hong kipaipih ciangin bang gen ding ihi hiam, ci-in ma lunghihmawh kei un. A thugen ding
    pen note hiloin Kha Siangtho ahih manin a hun tak ciangin na gen dingun a hong kisawl peuhpeuh
    na gen un. </para>
  <para style="p"><verse number="12" style="v" />Unau khatlekhat a sihna dingun kikhia ding uh a, pa
    in a ta khia-in, ta in a nu leh a pate khia-in a thatsak ding uh hi. </para>
  <para style="p"><verse number="13" style="v" />Keima hangin Gentail mi khempeuh in note hong mudah
    ding uh a, ahi zongin a sih dongun a thuakzote in hotkhiatna a ngah ding uh hi. </para>
  <para style="p"><verse number="14" style="v" />“Ama omlohna dingpi-ah a lipkhaphuai zehphitna a
    hong om na muh uh ciangin (hih lai a simte in Jesuh' cihnopna thei ta un!) Judea gama om mite
    mualtungah tai un. </para>
  <para style="p"><verse number="15" style="v" />A innkhum zangah a om laitak ahi khate zong, a
    kumsuk ciangin a neihsate a taipih dingin a la dingin a innsungah lut nawn kei hen. </para>
  <para style="p"><verse number="16" style="v" />Lolai-ah a om laitak ahi khate zong, a puan la
    dingin a inn uh zuan nawn kei hen. </para>
  <para style="p"><verse number="17" style="v" />Tua laitakin nupi naupaite leh naungek neite-a'
    dingin haksa mahmah ding hi. </para>
  <para style="p"><verse number="18" style="v" />Phalbi laitakin hih thu hong pian'khak lohna dingin
    thu na ngen un. </para>
  <para style="p"><verse number="19" style="v" />Bang hang hiam cih leh Pasian in leitung a pian'sak
    cila kipanin tuhun dong, cikmahin tua bang haksatna a om ngeilo, nidang ciangin zong a om ngei
    nawnlo ding, tua hun laitakin hong tung ding hi. </para>
  <para style="p"><verse number="20" style="v" />Topa in tua gimna hun a ni khiamlo hi leh a
    suaktazo kuamah omlo ding hi. Ahi zongin ama teel mite a khualna-in a ni a khiam hi. </para>
  <para style="p"><verse number="21" style="v" />“Tua laitakin mi khatpeuh in, ‘Hih lai-ah Khrih om
    hi; hua lai-ah Khrih om hi,’ ci-in hong gen leh, um kei un. </para>
  <para style="p"><verse number="22" style="v" />Bang hang hiam cih leh Khrih kineihkhemte leh
    kamsang kineihkhemte hong piang ding a, ahihzawh leh, a teelsa mite nangawn a khemna dingun lim
    leh na lamdangte hong bawl ding uh hi. </para>
  <para style="p"><verse number="23" style="v" />Tua ahih manin kidawm un! A hun ma-in kong genkhin
    hi. </para>
  <para style="p"><verse number="24" style="v" />“Tua haksatna hun khit ciangin ni hong mial ding a,
    kha hong taang nawnlo ding hi. </para>
  <para style="p"><verse number="25" style="v" />Van panin aksite hong kia ding a, vantunga om nate
    a omngei bangin omthei nawnlo ding hi. </para>
  <para style="p"><verse number="26" style="v" />Tua ciangin Mihing Tapa, vangliatna leh minthan'na
    tawh meii lakah a hong paisuk kimu ding hi. </para>
  <para style="p"><verse number="27" style="v" />Tua ciangin leitung mun khempeuhah vantung mite
    sawl ding a, leimong khat pan mong khat kikalah a om a teel mite khempeuh a kaikhawmsak ding hi. </para>
  <para style="p"><verse number="28" style="v" />Thei kung tung pana thupiang panin thu thei un. A
    hiangte hong meeng a, a teh hong no ciangin khuakhal hun hong naita ding hi, ci-in na thei un. </para>
  <para style="p"><verse number="29" style="v" />Tua mah bangin hih thute hong tun' ciangin amah
    hong naita a, hong tung dektak hi, ci-in na thei un. </para>
  <para style="p"><verse number="30" style="v" />Hih thu limtakin phawk un. Tu laitakin a nungta mi
    khempeuh a sihkhit ma-in hih thute hong tung ding hi. </para>
  <para style="p"><verse number="31" style="v" />Van leh lei mangthang ding a, ahi zongin ka
    thugente mangthang ngeilo ding hi. </para>
  <para style="p"><verse number="32" style="v" />“Ahi zongin tua ni leh tua nai hun ding kuamah in
    theilo hi. Vantunga om vantung mite ahi a, Tapa ahi keimah in ahi zongin ka thei kei a, ka Pa
    bek in a thei hi. </para>
  <para style="p"><verse number="33" style="v" />Tua hun ding theilo na hih manun kikemin pilvang
    un. </para>
  <para style="p"><verse number="34" style="v" />Mi khat khualzin dingin paikhia a, a din'khiat ding
    ciangin amau' sep ding ciat a nasemte tungah tavuan pia a, kongcingpa in limtakin a cin' ding a
    sawl mipa tawh kibang hi. </para>
  <para style="p"><verse number="35" style="v" />Inn neipa, nitak ahi a, zankim ahi a, zingsang ak
    khuan'kuan ahi a, zingsang khuavak khit ahi zongin a bang hunin hong tungding cih theilo na hih
    manun ngakin na pilvang un. </para>
  <para style="p"><verse number="36" style="v" />Tua hi kei leh amah thakhatin hong tungin na ihmut
    laitakun hong tuakkha ding hi. </para>
  <para style="p"><verse number="37" style="v" />Note tungah kong gen mah bangin mi khempeuh tungah
    zong, ‘Ngakin na pilvang un,’ ka ci hi,” a ci hi. </para>
  <chapter number="14" style="c" />
  <para style="p"><verse number="1" style="v" />Paisan Pawi leh Silngo Sawhloh Anlum Pawi a tun' ma
    ni nih ni-in siampi liante leh Thukham hilh siate in Jesuh simmatin a thahtheihna ding uh lampi
    a zong uh hi. </para>
  <para style="p"><verse number="2" style="v" />Ahi zongin, “Mihonpite hong buai khading ahih manin
    hih pawi hun sungin hih kei ni,” a ci uh hi. </para>
  <para style="p"><verse number="3" style="v" />Bethany khua-ah, miphak ahi ngei Simon' inn-ah Jesuh
    in an a nek laitakin, numei khat in a manpha mahmah nard paknamtui citak suangngo thawl dimin a
    om khat hong tawi a, a suangngo thawl sukhamin Jesuh' lu tungah a paknamtui a sungsuk hi. </para>
  <para style="p"><verse number="4" style="v" />Tua lai-a om mi pawlkhat a heh suak a, “Bang hangin
    hih paknamtui mawk beisak ahi hiam? </para>
  <para style="p"><verse number="5" style="v" />Kizuak leh ngun peek za thum val kikhawng ding a, a
    sum mizawngte tungah kipia thei ding hi,” ci-in nakpi takin tua numei a mawhsak uh hi. </para>
  <para style="p"><verse number="6" style="v" />Ahi zongin Jesuh in, “Bangmah cihse kei un! Bang
    hangin nawngkaisak na hi uh hiam? Amah pen a kilawm a hoihin kei tungah hong gamta hi. </para>
  <para style="p"><verse number="7" style="v" />Mizawngte ahih leh note tawh omkhawm tawntung ding
    a, na huhnop hun peuhpeuhun na huh thei ding uh hi. Ahi zongin kei pen note tawh kong omkhawm
    tawntung kei ding hi. </para>
  <para style="p"><verse number="8" style="v" />Amah in ka luang a kivuina dingin paknamtui a hong
    ma nuhkhol hi a, a hihtheih zahzah ciang a hih khinta ahi hi. </para>
  <para style="p"><verse number="9" style="v" />Hih thu limtakin phawk un! Lungdamna thu a kihilhna
    leitung mun khempeuhah hihnu' thu kiphawkin kei tungah hong sepnate kigengen ding hi,” a ci hi. </para>
  <para style="p"><verse number="10" style="v" />Tua laitakin sawmlenihte sungpan Iskariot' tapa
    Judas in amaute tungah Jesuh a piaktheihna dingin siampi liante kiangah a va pai hi. </para>
  <para style="p"><verse number="11" style="v" />Siampi liante in a thu a zak uh ciangin lungdam
    mahmah uh a, sum tawh kong guai ding uh hi, ci-in thu a ciam uh hi. Tua ahih manin Judas in
    Jesuh a lehhek theihna ding a hunhoih a zong hi. </para>
  <para style="p"><verse number="12" style="v" />Paisan Pawi an dingin tuuno a kigawh ni, Silngo
    Sawhloh Anlum Pawi ni masa ni-in a nungzuite in Jesuh kiangah, “Koi lai-ah pai-in Paisan Pawi an
    ding hong bawlsak ding ka hi uh hiam?” ci-in a dong uh hi. </para>
  <para style="p"><verse number="13" style="v" />Tua ciangin Jesuh in a nungzuite nih sawlin amaute
    kiangah, “Jerusalem khuasungah va pai le uh cin, tuibeel a pua mi khat na mu ding uh hi. Amah
    zui un la, </para>
  <para style="p"><verse number="14" style="v" />ama tumna innteekpa kiangah, ‘Siapa in hih bangin
    ci hi: Ka nungzuite tawh Paisan Pawi an ka nekna ding uh zintun'na ding inndei koilai ahi hiam,
    ci hi,’ va ci un. </para>
  <para style="p"><verse number="15" style="v" />Amah in a baihsa-in a na kikoihsa inndei tungnung a
    zai khat hong lak ding hi. Tua lai-ah na bawl un,” a ci hi. </para>
  <para style="p"><verse number="16" style="v" />Nungzuite gel zong khuasungah va pai uh a, Jesuh'
    gen bangin a va mu uh hi. Tua lai-ah Paisan Pawi an ding a bawl uh hi. </para>
  <para style="p"><verse number="17" style="v" />A nitak ciangin a nungzui sawmlenihte tawh tua
    munah Jesuh a om hi. </para>
  <para style="p"><verse number="18" style="v" />An a nek laitakun Jesuh in, “Tu laitakin kei tawh
    an a nekhawm mi khat in kei hong lehhek ding hi,” a ci hi. </para>
  <para style="p"><verse number="19" style="v" />A nungzuite in lamdangsa uh a, a banbanin, “Kei
    nong cihna hi kei buangin teh,” a ci ciat uh hi. </para>
  <para style="p"><verse number="20" style="v" />Jesuh in amaute kiangah, “No sawmlenihte sung, kei
    tawh an kuang a sawkkhawmte mah sungpan ahi hi. </para>
  <para style="p"><verse number="21" style="v" />A kigelhsa mah bangin Mihing Tapa ahih leh si ding
    a, ahi zongin a lehhekpa' thuakna nasia mahmah ding hi. Tua mipa a piang ngei hetlo hi leh
    ama-a' dingin hoihzaw tham ding hi,” a ci hi. </para>
  <para style="p"><verse number="22" style="v" />Tua bangin an a nek laitakun Jesuh in anlum la-in
    lungdamna a kohkhit ciangin balnenin a nungzuite tungah pia a, “Ne un; hih pen keima pumpi ahi
    hi,” a ci hi. </para>
  <para style="p"><verse number="23" style="v" />Tua ciangin hai la a, lungdamna a kohkhit ciangin a
    nungzuite tungah pia a, tua hai panin a dawnkim uh hi. </para>
  <para style="p"><verse number="24" style="v" />Tua ciangin amaute kiangah, “Hih pen mi tampite-a'
    dingin a luang, thuciamna thak a kipsak keima sisan ahi hi. </para>
  <para style="p"><verse number="25" style="v" />Pasian' Ukna sungah leenggahzu thak ka dawnkik ni
    matengin leenggahzu a dawn nawnlo ding ka hihna thu limtakin thei un,” a ci hi. </para>
  <para style="p"><verse number="26" style="v" />Amaute in la khat a sakkhit uh ciangin Oliv Mual-ah
    a pai uh hi. </para>
  <para style="p"><verse number="27" style="v" />Tua ciangin Jesuh in amaute kiangah, “‘Tuucingpa ka
    satlum ding a, tuute a kithehthang ding hi,’ ci-in Lai Siangtho sungah a kigelh mah bangin note
    in kei nong taisan ding uh hi. </para>
  <para style="p"><verse number="28" style="v" />Ahi zongin hong kithawh kiksak khit ciangin Galilee
    gam note mai-ah ka pai ding hi,” a ci hi. </para>
  <para style="p"><verse number="29" style="v" />Tua ciangin Peter in, “Adang khempeuh in nang hong
    taisan ahi zongin ke'n kong nusia ngei kei ding hi,” a ci hi. </para>
  <para style="p"><verse number="30" style="v" />Jesuh in, “Tuzan mahmahin ak nihvei a khuan' ma-in
    thumvei tak kei na hong nial ding lamtak phawk in,” a ci hi. </para>
  <para style="p"><verse number="31" style="v" />Ahi zongin Peter in, “Nang tawh sihkhawmna ding
    ciangdong ahi zongin kong nial ngei het kei ding hi,” ci-in khauhtakin a gen hi. Tua mah bangin
    a vekpi-un a ci kim uh hi. </para>
  <para style="p"><verse number="32" style="v" />Tua lai panin Gethsemane a kici munah pai-in a tun'
    uh ciangin Jesuh in a nungzuite kiangah, “Thu ka va nget hun sungteng hih lai-ah na om un,” a ci
    hi. </para>
  <para style="p"><verse number="33" style="v" />Tua ciangin Peter, James, leh Johan-te paipih lai
    a, nakpi takin lungkhamin a dahna hong kipan hi. </para>
  <para style="p"><verse number="34" style="v" />Amah in, “Ka lungsim dahna lianlua mahmah ahih
    manin ka si dektak hi. Hih lai-ah om un la na ngak un,” a ci hi. </para>
  <para style="p"><verse number="35" style="v" />Amah tawmkhat pailai-in leilakah boksuk a, ahi thei
    ding ahih leh hih thuakna hun tawh a kipelhna dingin thu a ngen hi. </para>
  <para style="p"><verse number="36" style="v" />“Pa aw, na khempeuh na hihthei hi. Hih ka thuak
    ding gimna tawh hong kipelhsak in. Ahi zongin kei' deihna bang hiloin nangma deihna bang hizaw
    hen,” a ci hi. </para>
  <para style="p"><verse number="37" style="v" />Tua ciangin hong pai a, a nungzui thumte ihmu-in om
    a muh ciangin Peter kiangah, “Simon aw, ihmu na hi uh hiam? Nai khat sung nangawn hong ngak zolo
    liang na hi uh hiam?” a ci hi. </para>
  <para style="p"><verse number="38" style="v" />Tua ciangin amaute kiangah, “Ze-etna-ah na pukkhak
    lohna dingun pilvangin thu ngen un. Lungsim in ze-etna nangnuam napi, pumpi in nang zolo hi,” a
    ci hi. </para>
  <para style="p"><verse number="39" style="v" />Tua ciangin paikhia leuleu-in thu a nget ngeiteng
    mah va ngen leuleu hi. </para>
  <para style="p"><verse number="40" style="v" />Hong paikik ciangin a nungzuite na ihmu leuleu uh
    hi. A ihmut uh suak mahmah hi. Jesuh kiangah a gen ding uh bangmah theilo uh hi. </para>
  <para style="p"><verse number="41" style="v" />A thumveina a hong ciahkik ciangin amaute kiangah,
    “Ihmu-in na tawlnga hithiat lailai na hi uh hiam? Phazo hi. A hun hong tungta hi. Mihing Tapa
    mawhnei mite' khutsungah hong kipia khinta hi. </para>
  <para style="p"><verse number="42" style="v" />Tho un; pai ta ni. Kei hong lehhekpa hih lai-ah
    hong tungta hi,” a ci hi. </para>
  <para style="p"><verse number="43" style="v" />Tua bangin Jesuh in thu a gen laitakin sawmlenihte
    sung panin Judas hong tung a, siampi liante, Thukham hilh siate, leh upate in a sawl mihonte in
    namsau leh molhtum tawi-in hong zui uh hi. </para>
  <para style="p"><verse number="44" style="v" />A lehhekpa in mihonte tungah, “Ka nappa pen Jesuh
    hi ding hi. Tuapa man un la limtakin cingin paikhiatpih un,” ci-in a genkhol hi. </para>
  <para style="p"><verse number="45" style="v" />Tua ahih manin hong tun' phetin Jesuh kiangah
    paipah a, “Sia aw,” ci-in limnap mahmah hi. </para>
  <para style="p"><verse number="46" style="v" />Tua ahih ciangin amaute in Jesuh manin limtakin a
    lencip uh hi. </para>
  <para style="p"><verse number="47" style="v" />Tua laitakin a gei-a dingte khat in a namsau dokin
    siampi lianpenpa' nasempa a sat leh a bil a satkhiatsak hi. </para>
  <para style="p"><verse number="48" style="v" />Tua ciangin Jesuh in amaute kiangah, “Guta buluhte
    a man ding bang keekin, kei a man dingin namsau leh molhtum tawh hong kuan na hi uh hiam? </para>
  <para style="p"><verse number="49" style="v" />Nisim nisimin biakinn sungah thuhilhin note tawh ka
    omkhawm a, ahi zongin nong man kei uh hi. Ahi zongin hih thu pen Lai Siangtho sunga a kigelh thu
    a tun'na ding ahi hi,” a ci hi. </para>
  <para style="p"><verse number="50" style="v" />Tua ciangin a nungzuite khempeuh in Jesuh a taisan
    uh hi. </para>
  <para style="p"><verse number="51" style="v" />Puanza kang khat bek a silh tangval khat in zong
    Jesuh a zui hi. Amaute pawlkhat in amah a mat ciangin, </para>
  <para style="p"><verse number="52" style="v" />a puanza kang nusia-in a guaktangin a tai hi. </para>
  <para style="p"><verse number="53" style="v" />Mihonte in siampi lianpenpa' inn-ah Jesuh paipih uh
    a, siampi liante, upate, leh Thukham hilh siate hong kikhawm uh hi. </para>
  <para style="p"><verse number="54" style="v" />Peter in zong Jesuh' nung galzuih a, siampi
    lianpenpa' inntual ciangah a om hi. Tua lai-ah palikte tawh mei awi-in a tukhawm hi. </para>
  <para style="p"><verse number="55" style="v" />Siampi liante-a kipan uliante khempeuh in Jesuh a
    thahtheihna dingin thu zong uh a, ahi zongin bangmah mulo uh hi. </para>
  <para style="p"><verse number="56" style="v" />Mi tampi in amah a mawhsakna dingun zuauthu gen uh
    a, ahi zongin a genna uh khatlekhat kituaklo hi. </para>
  <para style="p"><verse number="57" style="v" />Tua ciangin mi pawlkhat hong dingin amah a
    mawhsakna dingun zuauthu hong gen uh a, </para>
  <para style="p"><verse number="58" style="v" />“Mihingte' lam hih biakinn ka susia ding a, ni thum
    khit ciangin mihingte' lam a hilo adang khat ka lam ding hi,” a cihna ka za uh hi, ci-in hong
    gen uh hi. </para>
  <para style="p"><verse number="59" style="v" />Amaute nangawn zong a thugenzia uh kituaklo hi. </para>
  <para style="p"><verse number="60" style="v" />Tua ciangin amaute khempeuh mai-ah siampi lianpenpa
    hong dingin Jesuh thu dong a, “Nangmah mawhsakna-in a gen uh thute na dawn'na ding omlo ahi
    hiam?” ci-in a dong hi. </para>
  <para style="p"><verse number="61" style="v" />Ahi zongin Jesuh pauloin a omcip hi. Tua ciangin
    siampi lianpenpa in, “Phatna a ngah Pasian' Tapa, Khrih na hi hiam?” ci-in a dongkik leuleu hi. </para>
  <para style="p"><verse number="62" style="v" />Jesuh in, “Ka hi hi; Vanglian Pasian' taklamah
    Mihing Tapa omin meii lakah a hong pai na mu ding uh hi,” a ci hi. </para>
  <para style="p"><verse number="63" style="v" />Tua ciangin siampi lianpenpa in a puan balkek a,
    “Thudang kisam nawnlo hi. </para>
  <para style="p"><verse number="64" style="v" />Pasian' tungah a paukhialhna na zazo uh hi. Bangci
    ngaihsut na hi uh hiam?” a ci hi. Hih mipa thah dingin kilawm hi, ci-in amaute khempeuh in thu a
    khen uh hi. </para>
  <para style="p"><verse number="65" style="v" />Tua ciangin mi pawlkhat in cilphih uh a, a mai
    tunsakin beng uh a, “Kua in hong beng ahi hiam, gen in,” a ci uh hi. Palikte in zong amah
    paipihin a beng uh hi. </para>
  <para style="p"><verse number="66" style="v" />A nuai-a inntualah Peter a om laitakin siampi
    lianpenpa' nasem numeite khat hong pai a, </para>
  <para style="p"><verse number="67" style="v" />Peter mei awi-in om a muh ciangin limtakin en a,
    “Nang zong, Nazareth khuami Jesuh tawh na kikhawl ngei hi,” a ci hi. </para>
  <para style="p"><verse number="68" style="v" />Ahi zongin Peter in nial a, “Ka thei kei hi; bang
    na cihna ahi hiam, cih zong ka tel kei hi,” ci-in dawngin tual pualam paina lampi lamah a pai
    hi. Tua laitakin ak a khuang hi. </para>
  <para style="p"><verse number="69" style="v" />Tua numei mah in a omna-ah Peter mu a, a gei-a omte
    kiangah, “Hihpa, hua mite khat hi takpi hi,” a cikik leuleu hi. </para>
  <para style="p"><verse number="70" style="v" />Ahi zongin Peter in nial leuleu hi. Tawlkhat khit
    ciangin a gei-a omte in Peter kiangah, “Nang zong Galilee gammi na hih manin huate khat na hi
    takpi hi,” a ci leuleu uh hi. </para>
  <para style="p"><verse number="71" style="v" />Tua ciangin Peter in, “Na gen mipa uh ka theih taak
    leh Pasian in kei hong dawm kei ta hen,” ci-in a kiciam hi. </para>
  <para style="p"><verse number="72" style="v" />Tua khit phetin ak nihveina a khuang hi. Tua
    ciangin, “Ak nihvei a khuan' ma-in kei thumvei na hong nial ding hi,” ci-in Jesuh in ama tungah
    a gensa thu Peter in phawkkik a, dahlua-in a kap hi. </para>
  <chapter number="15" style="c" />
  <para style="p"><verse number="1" style="v" />A zingsang ciangin siampi liante in upate, Thukham
    hilh siate, leh ulian dang khempeuh tawh thu kikupna khat nei uh a, Jesuh a henkhit uh ciangin
    paikhiatpihin Pilat tungah a ap uh hi. </para>
  <para style="p"><verse number="2" style="v" />Pilat in, “Nang, Jew mite' Kumpipa na hi hiam?”
    ci-in a dot ciangin Jesuh in, “Nang zong tua mah nong ci hi,” ci-in a dawng hi. </para>
  <para style="p"><verse number="3" style="v" />Siampi liante in Jesuh a mawhsakna tampi gen uh ahih
    manin </para>
  <para style="p"><verse number="4" style="v" />Pilat in Jesuh kiangah, “Na dawn'na ding omlo ahi
    hiam? Nang hong mawhsakna thute na zazo hi,” a ci hi. </para>
  <para style="p"><verse number="5" style="v" />Ahi zongin Jesuh in amah a kimawhsaknate kamkhat
    beek dawng hetlo ahih manin Pilat in lamdang a sa mahmah hi. </para>
  <para style="p"><verse number="6" style="v" />Paisan Pawi hun simin mite in Pilat tungah a nget
    peuhpeuh mi khat, thong panin a khah a ngeina ahi hi. </para>
  <para style="p"><verse number="7" style="v" />Kumpi a lehdo laitakun mi a that, thong sunga
    kikhumte lakah Barabbas a kici mi khat zong kihel hi. </para>
  <para style="p"><verse number="8" style="v" />Pilat kiangah mihonte hong paito uh a, hih bang hun
    pawlin a hih ngei bangin mi khat a khahna ding a hong ngen uh hi. </para>
  <para style="p"><verse number="9" style="v" />Pilat in amaute kiangah, “Jew mite' Kumpipa ka khah
    ding hong deih na hi uh hiam?” ci-in a dong hi. </para>
  <para style="p"><verse number="10" style="v" />Bang hang hiam cih leh siampite in Jesuh a hazatna
    hangin hih bangin ama kiangah a paipihna thu teltakin a thei hi. </para>
  <para style="p"><verse number="11" style="v" />Ahi zongin Barabbas hong khahsak zaw in, ci-in
    mihonte in a ngetna dingun siampite in mihonte a hanthawn uh hi. </para>
  <para style="p"><verse number="12" style="v" />Tua ciangin Pilat in mihonte tungah, “Jew mite'
    Kumpipa na cihpa uh bangcih ding ka hi hiam?” ci-in a dot ciangin </para>
  <para style="p"><verse number="13" style="v" />amaute in, “Singlamteh tungah that in,” ci-in a
    awng uh hi. </para>
  <para style="p"><verse number="14" style="v" />Tua ciangin Pilat in, “Bang hangin tua ci na hi uh
    hiam? Bang siatna bawl ahi hiam?” a cih ciangin, “Singlamteh tungah that in,” ci-in a kinakko
    zaw semsem uh hi. </para>
  <para style="p"><verse number="15" style="v" />Pilat in mihonte lungkimsak nuam ahih manin
    Barabbas khah a, Jesuh a satsak khit ciangin singlamteh tungah thahdingin galkapte' khutsungah a
    ap hi. </para>
  <para style="p"><verse number="16" style="v" />Tua ciangin galkapte in gam ukpa' inntualah Jesuh
    paipih uh a, galkap dang khempeuh zong kikhawmsak uh hi. </para>
  <para style="p"><verse number="17" style="v" />Jesuh, puansan silhsak uh a, ling lukhu bawlin a lu
    tungah a khusak uh hi. </para>
  <para style="p"><verse number="18" style="v" />A zahtakbawl bang keekin hopih uh a, “Jew mite'
    Kumpipa aw, na khan' sau ta hen!” a ci uh hi. </para>
  <para style="p"><verse number="19" style="v" />Tua ciangin pumpeng tawh a lu satin cilphih uh a, a
    zahtakbawl kineihin a mai-ah a kun uh hi. </para>
  <para style="p"><verse number="20" style="v" />Tua bangin a simmawhbawl khit uh ciangin a puansan
    suahkhiatsak uh a, ama puan ngeite a silhsak kik uh hi. Tua ciangin singlamteh tungah thahdingin
    a paikhiatpih uh hi. </para>
  <para style="p"><verse number="21" style="v" />Tua bangin a pai laitakun, Alexander leh Rufas' pa,
    Sairin khuami Simon a kici mi khat, gamsung panin khuapi sunga hong pai tawh kituak uh a, Jesuh'
    singlamteh a pua dingin lammat uh hi. </para>
  <para style="p"><verse number="22" style="v" />Lutang guh a cihnopna Golgotha munah paipih uh a, </para>
  <para style="p"><verse number="23" style="v" />tua lai-ah myrrh a kici zatui a sawhsa uh
    leenggahzu pia uh a, ahi zongin Jesuh in ne nuamlo hi. </para>
  <para style="p"><verse number="24" style="v" />Tua ciangin singlamteh tungah amah khai uh a, a
    puante kua in a koi ngah ding cih a theihna dingun suang lawn'in ai san uh a, amauteng in a
    puante a hawm uh hi. </para>
  <para style="p"><verse number="25" style="v" />Jesuh, singlamteh tungah a khai hun pen zingsang
    nai kua laitak ahi hi. </para>
  <para style="p"><verse number="26" style="v" />“Jew mite' Kumpipa,” ci-in amah a mawhsakna uh lai
    kigelh hi. </para>
  <para style="p"><verse number="27" style="v" />A taklamah khat, a veilamah khat, mi thatte nih
    tawh a kikhai khawm hi. </para>
  <para style="p"><verse number="28" style="v" />(Hih bangin a hihna uh tawh, “Khialhna a nei mite
    tawh kisim khawm hi,” ci-in Lai Siangtho sungah a kigelh thu a tung ahi hi.) </para>
  <para style="p"><verse number="29" style="v" />Amah a va mukha mi peuhpeuh in a lu uh singin
    zahpihbawl uh a, “A! Biakinn susia-in ni thum sungin a lamkik dingpa! </para>
  <para style="p"><verse number="30" style="v" />Singlamteh tung panin hong kumsuk in la, nangmah
    kihonkhia tawm in!” a ci uh hi. </para>
  <para style="p"><verse number="31" style="v" />Tua bangmahin siampi liante leh Thukham hilh siate
    in zong zahpih bawlin, “Midangte honkhiazo napi, amah leh amah kihonkhia zolo! </para>
  <para style="p"><verse number="32" style="v" />Israel mite' kumpipa Khrih tu-in singlamteh tung
    panin hong kumsuk leh amah um ni!” a kici uh hi. Jesuh tawh a kikhai khawm mi nihte in zong a
    simmawhbawl uh hi. </para>
  <para style="p"><verse number="33" style="v" />Tua ciangin sunkim nai sawmlenih laitaka kipanin
    nai thum sung leitung khempeuhah khim a zing hi. </para>
  <para style="p"><verse number="34" style="v" />Nitak nai thum laitakin Jesuh nakpi takin kiko a,
    “Ka Pasian, ka Pasian aw, bang hangin kei hong nusia na hi hiam?” a cihna ahi, ?” a ci hi. </para>
  <para style="p"><verse number="35" style="v" />Tua a kikona a zak uh ciangin tua lai-a om mi
    pawlkhatte in, “Elijah a sam hi,” a ci uh hi. </para>
  <para style="p"><verse number="36" style="v" />Tua laitakin mi khat va tai a, leenggahzu-hau
    sungah tuihupna diahin pumpeeng dawnah a henkhit ciangin Jesuh' hup dingin tahto a, “Khawl dih
    un, singlamteh tung panin a sutkhia dingin Elijah hong pai hiam, en dih ni,” a ci hi. </para>
  <para style="p"><verse number="37" style="v" />Tua ciangin nakpi takin Jesuh kiko-in a laitat hi. </para>
  <para style="p"><verse number="38" style="v" />Biakinn sunga kidalna puan a tung lam pan a taw
    dongin kikekin phelnih a kisuah hi. </para>
  <para style="p"><verse number="39" style="v" />Jesuh' mai-ah a ding galkapmangpa in tua bangin
    kiko-in a laitah a muh ciangin, “Hihpa, Pasian' ta taktak ahi hi,” a ci hi. </para>
  <para style="p"><verse number="40" style="v" />Jesuh a gal et numei pawlkhat zong a om hi. Tuate
    lakah Magdala khuami Mary, a nauzaw James leh Josef' nu Mary, leh Salome ahi uh hi. </para>
  <para style="p"><verse number="41" style="v" />Galilee gamsungah Jesuh a om lai-in hih numeite in
    Jesuh zui-in a huh uh hi. Jerusalem ciangdong Jesuh a hong zui numei dang tampi zong a om hi. </para>
  <para style="p"><verse number="42" style="v" />Tua ni pen Sabbath ni ma, Kigin' ni ahih manin
    nitak lam ciangin, </para>
  <para style="p"><verse number="43" style="v" />mite in a zahtak, ulian vaihawmte lakah a kihel,
    Pasian' Uk ding hun zong a lamen, Arimathea khuami Josef, hangtakin Pilat kiangah hong pai-in
    Jesuh' luang a hong ngen hi. </para>
  <para style="p"><verse number="44" style="v" />Pilat in a lungsimah, Jesuh a si khin takpi mah hi
    ding ahi hiam, ci-in ngaihsun ahih manin galkapmangpa samsak a, si khinta ahi hiam, ci-in a dong
    hi. </para>
  <para style="p"><verse number="45" style="v" />Galkapmangpa' genna panin a sihkhitna thu a theih
    ciangin a luang a laktheihna dingin Josef tungah thu a pia hi. </para>
  <para style="p"><verse number="46" style="v" />Josef in zong puanpak lei a, singlamteh tung panin
    Jesuh' luang lakhia-in, a puan lei tawh hoihtakin vialin tuam a, tawhsa-in a om suang han sungah
    a sial hi. Tua ciangin suangtum khat hualin a kongvang a hu hi. </para>
  <para style="p"><verse number="47" style="v" />Magdala khuami Mary leh Josef' nu Mary in, Jesuh a
    kivuina mun a thei uh hi. </para>
  <chapter number="16" style="c" />
  <para style="p"><verse number="1" style="v" />Sabbath ni a bei khit ciangin Magdala khuami Mary,
    James nu Mary, leh Salome-te in Jesuh' luang a va zutna dingun paknamtui a va lei uh hi. </para>
  <para style="p"><verse number="2" style="v" />Nipi ni zingsang tung nisuah phetin hanah a pai uh
    hi. </para>
  <para style="p"><verse number="3" style="v" />Amaute khatlekhat kikum uh a, “Han kongvang hukna
    suangtum kua'n hong likkhiatsak ding ahi hiam?” a ci uh hi. </para>
  <para style="p"><verse number="4" style="v" />Tua laitakin a khuadak uh leh a suangtum a kilikkhia
    khinsa-in a mu uh hi. (Tua suangtum a gol mahmah khat ahi hi.) </para>
  <para style="p"><verse number="5" style="v" />Han sungah a lut uh leh, a taklam pang uhah, puanpak
    a silh tangval khat a tu mu uh a, lamdangsa-in a lau uh hi. </para>
  <para style="p"><verse number="6" style="v" />Tua tangvalpa in, “Lamdangsa kei un. Singlamteh
    tungah a kithat Nazareth khuami Jesuh na zong uh hi. Amah kithosak kik khin a, hih lai-ah om
    nawnlo hi. Amah a kisialna mun hong en un. </para>
  <para style="p"><verse number="7" style="v" />Tu-in pai un la, Peter leh Jesuh' nungzui dangte
    kiangah hih thu va gen un. Note tungah hong gensa bangin Galilee gam amaute mai-ah pai hi; tua
    lai-ah amah na mu ding uh hi, ci hi, ci un,” a ci hi. </para>
  <para style="p"><verse number="8" style="v" />Amaute in lamdangsa-in lau uh ahih manin han panin
    taisuak pah uh a, kuamah dang kiangah hih thu genlo uh hi. </para>
  <para style="p"><verse number="9" style="v" />(Sihna panin Jesuh a thawhkik khit ciangin ama sung
    pan dawi sagih a hawlkhiatna, Magdala khuami Mary tungah Nipi ni zingsang tungin kilang masa hi. </para>
  <para style="p"><verse number="10" style="v" />Tuanu zong hong pai-in a dah a kapin a om Jesuh'
    lawm luite kiangah hih thu a va gen hi. </para>
  <para style="p"><verse number="11" style="v" />Ahi zongin Jesuh a nuntakna thu leh tuanu mahmah in
    a muh khitna thu a genna a zak uh hangin, a thugen um zolo uh hi. </para>
  <para style="p"><verse number="12" style="v" />(Tua khit ciangin khuapi panin khuaneu-ah nungzui
    nihte a pai laitakun amaute tungah a mel tuam khatin Jesuh kilang hi. </para>
  <para style="p"><verse number="13" style="v" />Hihte gel zong kileh kikin a lawm dangte uh kiangah
    gen uh a, ahi zongin amau' thugen, na umlo uh hi. </para>
  <para style="p"><verse number="14" style="v" />(Tua khit ciangin a tawpna-ah, an a nek laitakun
    nungzui sawmlekhatte mahmah kiangah a kilang hi. A kithawhkik sak khit ciangin amah a mu mite'
    thugen umlo uh ahih manin a lungkhauhna uh leh a uplohna hangun amaute a taii hi. </para>
  <para style="p"><verse number="15" style="v" />Tua khit ciangin amaute tungah, “Leitung khempeuhah
    note pai kawikawi un la, mi khempeuh tungah Lungdamna Thu na hilh ta un. </para>
  <para style="p"><verse number="16" style="v" />Lungdamna Thu umin tui a kiphum mi peuhpeuh in
    hotkhiatna ngah ding a, a umlo mi peuhpeuh in mawhsakna thuak ding uh hi. </para>
  <para style="p"><verse number="17" style="v" />A um mite tungah hih vangliatna limte kipia ding
    hi: Keima hangin dawi hawlkhia thei ding uh a, pau dangte pau thei ding uh hi. </para>
  <para style="p"><verse number="18" style="v" />Gul a lawn' hangun bangmah cilo ding uh a, gu tui a
    dawn hangun zong bangmah cilo ding uh hi. Cinate tungah a khut uh nga ding uh a, cinate dam ding
    uh hi,” a ci hi. </para>
  <para style="p"><verse number="19" style="v" />(Tua bangin Topa Jesuh in amaute tungah thu a gen
    khit ciangin vantungah kilato-in Pasian' taklamah a tu hi. </para>
  <para style="p"><verse number="20" style="v" />Nungzuite zong mun khempeuhah pai-in thu a hilh uh
    hi. Topa in zong amaute' nasep seppih a, a thuhilhnate uh man hi, ci-in a lahna-in amaute tungah
    vangliatna limte a pia hi.) </para>
</usx>