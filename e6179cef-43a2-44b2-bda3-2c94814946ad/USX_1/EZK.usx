<?xml version="1.0" encoding="utf-8"?>
<usx version="2.0">
  <book code="EZK" style="id">Ezekiel</book>
  <para style="mt">Ezekiel</para>
  <chapter number="1" style="c" />
  <para style="p">
    <verse number="1" style="v" />Kum sawmthum ka phak kum, a kha lina, a ni nga ni-in Babylon gama om Khebar Gun gei-ah sala om Jew midangte tawh ka om laitakin maang ka mu hi. Tua ka maangmuhna-ah van hong kihong a, Pasian ka mu hi.
  </para>
  <para style="p">
    <verse number="2" style="v" />Tua hun pen Kumpi Jehoiakhin salin a kimat zawh a kum ngana, tua kha sungah a ni nga ni mah ahi hi.
  </para>
  <para style="p">
    <verse number="3" style="v" />Tua Babylon gam Khebar Gun gei-ah ka om laitakin siampi Buzi' tapa keimah Ezekiel in { Topa' } hong thugenna ka za a, ama vangliatna zong kei tungah a hong tun'na ka phawk hi.
  </para>
  <para style="p">
    <verse number="4" style="v" />Ka khuadak leh leilu lam panin huihpi a hong nung ka mu hi. Tua huihpi tawh a hong ton meiipi lak panin khua hong phia a, ka kimkotteng taang pempam hi. Tua khuaphiatna mun pen sumngo tawh kibangin a taang hi.
  </para>
  <para style="p">
    <verse number="5" style="v" />Tua huihpi laizangah ganhing li a om tawh a kibang pian ka mu hi. Tua ka muhte in mihing lim pua napi-in,
  </para>
  <para style="p">
    <verse number="6" style="v" />maitang li leh kha li ciat a nei uh hi.
  </para>
  <para style="p">
    <verse number="7" style="v" />A khete uh mam zeza a, ahi zongin a khepekte uh bawng khe tawh kibang hi. Tua ganhingte pen a kinawtngil sumngo tawh kibang uh hi.
  </para>
  <para style="p">
    <verse number="8" style="v" />Maitang li leh kha li ciat a neih ban uhah, a khaphung nuai a pangpi uh panin a mengkhia mihing khut tawh a kibang li ciat mah nei lai uh hi.
  </para>
  <para style="p">
    <verse number="9" style="v" />Tua ganhing lite in a kha nih ciat uh zalin, a mong leh a mong kimatsak uh a, ki-umcihin sikli nei-in kimu hi. Amaute a gamtat uh ciangin a li-in tatkhatin tang uh ahih manin a pumpi uh kituam heilo hi.
  </para>
  <para style="p">
    <verse number="10" style="v" />Tua ganhingte in maitang li ciat nei uh hi. Maitang ngeina lamah mihing mai, taklam pangah humpinelkai mai, veilam pangah bawngtal mai, a dek lamah muvanlai mai nei ciat uh hi.
  </para>
  <para style="p">
    <verse number="11" style="v" />Tua ganhingte in a kha nih ciat uh zalin a zoma omte' kha mong dawn tawh kimatsak uh a, a omlai a kha nihte gel ciat uh khupin a pumpi uh a tuam uh hi.
  </para>
  <para style="p">
    <verse number="12" style="v" />Tua ganhingte in maitang li ciat nei-in mun khempeuh a maingat suak uh ahih manin a painop uh ciangin a pumpi uh kihei kulloin a utna peuh uhah pai thei pahpah uh hi.
  </para>
  <para style="p">
    <verse number="13" style="v" />Tua ganhingte lakah meikuang tawh a kibang a phia niloh om hi. Tua meikuang pen kuang pha mahmah a, khua phiasak zaizai hi.
  </para>
  <para style="p">
    <verse number="14" style="v" />Tua ganhingte khuaphia mah bangin kin zalzal kawikawi uh hi.
  </para>
  <para style="p">
    <verse number="15" style="v" />Tua ganhing lite ka et laitakin amaute in leengpei khat ciat a neihlam uh ka mu a, a leengpeite leilakah kinga hi.
  </para>
  <para style="p">
    <verse number="16" style="v" />Tua leengpeite a vekpi-in kibang kim a, suangmanpha bangin tee uh hi. Tua leengpeite in a kikantan lamin pei khat ciat nei thuah uh ahih manin,
  </para>
  <para style="p">
    <verse number="17" style="v" />a utna lam peuhpeuhah pai thei uh hi.
  </para>
  <para style="p">
    <verse number="18" style="v" />Tua leengpei kualte tungah mittang vive a dimin om hi.
  </para>
  <para style="p">
    <verse number="19" style="v" />Tua ganhingte a kin ciangin leengpeite tawh kin khawm a, leilak panin tua ganhingte van lamah kangin a kahtoh ciangin a leengpeite tawh zong kangto khawm hi.
  </para>
  <para style="p">
    <verse number="20" style="v" />Amau' utna peuhpeuh uhah tua ganhingte pai uh a, tua leengpeite pen a ganhingte' khutnuai ahih manin, ganhingte' paina peuhpeuhah a pai uh hi.
  </para>
  <para style="p">
    <verse number="21" style="v" />Tua leengpeite pen ganhingte' khutnuai-a om ahih manin ganhingte pai leh pai-in, ganhingte khawl leh khawlin, vanah kahto leh kahto-in, a ganhingte' tat bang teekteekin a ta uh hi.
  </para>
  <para style="p">
    <verse number="22" style="v" />Tua ganhingte' lu tung sanah limlang tawh a kibawl a kuum kiukiau pian khat om hi.
  </para>
  <para style="p">
    <verse number="23" style="v" />Tua a kuum nuai-ah, ganhingte in a kizompih ciatte' lamah a kha nihte ciat zal uh a, a kha nih ciat uh tawh amau' pumpi ciat a tuam uh hi.
  </para>
  <para style="p">
    <verse number="24" style="v" />Tua ciangin amaute' leen'na a khaging uh ka za hi. Tua a khaging pen tuipi ging, galkap honpi huging, leh Vanglian Pasian' awgingte tawh kibang hi. A leen' nawnloh uh ciangin a kha uh khup a,
  </para>
  <para style="p">
    <verse number="25" style="v" />ahi zongin amaute' lu tung sana om a kuum tung san panin awging kiza lai hi.
  </para>
  <para style="p">
    <verse number="26" style="v" />Tua kuum tungzangah, sapfaia suangmanpha tawh a kibawl kumpi tokhom bang pian khat om a, tua tokhom tungah mi tawh a kibang pian lim khat a tu hi.
  </para>
  <para style="p">
    <verse number="27" style="v" />Tua tokhom tungah a tu ka muh pen meikhuk sunga kihalsan sumngo bangin taang heuhau a, a kimkot khempeuh zong tua mah bangin taang pempam hi.
  </para>
  <para style="p">
    <verse number="28" style="v" />Tua a taang khuavak in meii lakah sakhituihup a kai ciangin a neih mel nam tuamtuam khempeuh a nei kim hi. { Topa }' vangliatna lim pen tu-a ka gen bang ahi hi. Hih bang ka muh ciangin leilakah ka boksuk a, tua ciangin awging khat ka za hi.
  </para>
  <chapter number="2" style="c" />
  <para style="p">
    <verse number="1" style="v" />Tua awging in, “Mihing ahi Ezekiel aw, dingto in. Nang tungah thu kong gen nuam hi,” hong ci hi.
  </para>
  <para style="p">
    <verse number="2" style="v" />Tua bangin thu hong gen laitakin ka sungah Pasian' kha hong lutin ka khe-in hong dingtosak hi. Tua ciangin a awging kizom lai-in kei kiangah,
  </para>
  <para style="p">
    <verse number="3" style="v" />“Mihing ahi Ezekiel aw, kei hong langpangin a hong lehdo Israel minamte kiangah nang a hong sawl ka hi hi. A pu a pate uh mah bangin amaute in tudongin kei hong lehdo lai uh hi.
  </para>
  <para style="p">
    <verse number="4" style="v" />Amaute a lungsim uh khauhin paupeng uh hi. Keimah Topa { Pasian } in amaute tungah ka gen ding thute a va gen dingin a hong sawl ka hi hi.
  </para>
  <para style="p">
    <verse number="5" style="v" />Amaute in nangma thu hong mang a, hong mang kei zongin, amaute lakah kamsang khat a omkhit lamtak thei ding uh hi.
  </para>
  <para style="p">
    <verse number="6" style="v" />“Ahi zongin mihing ahi Ezekiel aw, amaute ahi a, a thugente uh ahi zongin na kihta kei ding hi. Amaute in nang ling hong kaihnelh ding uh a, mom-ai laka om na bang ding hi. Tua bang hita se leh, hih a lehdo thei mite' maipuak zia leh amaute' kampaunate hangin lau tuan kei in.
  </para>
  <para style="p">
    <verse number="7" style="v" />Amaute in hong mang a, hong mang kei zongin, nang tungah kong gen khempeuh amaute tungah va gen in. Amaute pen a lehdo thei mi ahihna uh phawk in.
  </para>
  <para style="p">
    <verse number="8" style="v" />“Mihing ahi Ezekiel aw, nang tungah kong gen thute ngai in. Amaute bangin hong langpang kei in. Na kam ka in la, tu-in ka hong piak ding na ne in,” a hong ci hi.
  </para>
  <para style="p">
    <verse number="9" style="v" />Tua ciangin kei lamah khut khat hong kizan a, tua khut in laizial tawn khat a tawi ka mu hi.
  </para>
  <para style="p">
    <verse number="10" style="v" />Tua ciangin tua khut in tua lai kizial hong phel a, a lang nih tuakah lai kigelhin, dahlekah thu leh thumletau thute vive a kigelh ka mu hi.
  </para>
  <chapter number="3" style="c" />
  <para style="p">
    <verse number="1" style="v" />Tua ciangin amah in kei kiangah, “Mihing ahi Ezekiel aw, nang tungah ka hong piak hih laizial ne in. Tua ciangin va pai in la, Israel mite kiangah thu va gen in,” a hong ci hi.
  </para>
  <para style="p">
    <verse number="2" style="v" />Tua ahih manin kei zong ka kam ka ka a, ka nek dingin a laizial hong pia hi.
  </para>
  <para style="p">
    <verse number="3" style="v" />Amah in, “Mihing ahi Ezekiel aw, ka hong piak laizial ne in la, na gilpi dimtakin ne in,” a hong ci hi. Kei zong tua laizial ka ne a, khuaizu tawh kibangin khum ka sa mahmah hi.
  </para>
  <para style="p">
    <verse number="4" style="v" />Tua ciangin amah in, “Mihing ahi Ezekiel aw, Israel mite kiangah pai in la, nang tungah kong gen peuhpeuh, amaute tungah va gen in.
  </para>
  <para style="p">
    <verse number="5" style="v" />A pau na theihloh minam dangte kiangah a hong sawl ka hi kei hi. Na mipih Israel-te kiangah a hong sawl ka hi hi.
  </para>
  <para style="p">
    <verse number="6" style="v" />A pau na theihloh, pau haksa a zang minam liante kiangah nang hong sawl hi leng, amaute in na thugen hong mang ding uh hi.
  </para>
  <para style="p">
    <verse number="7" style="v" />Ahi zongin Israel mite khat beek in na thu hong ngailo ding uh hi. Keima kam teekteek nangawn ngailo ding uh hi. Amaute a lungsim uh khauh a, demnopna lungsim nei uh hi.
  </para>
  <para style="p">
    <verse number="8" style="v" />Tu-in amaute mah bangin a khauh mahmah, a duai mahmahin nang kong bawl ding hi.
  </para>
  <para style="p">
    <verse number="9" style="v" />Suang khempeuh sangin a sakzaw, diamond suang zahin a sakin na lungsim kong bawl ding hi. Tua ahih manin hih a lehdo thei mite kihta kei in,” a hong ci hi.
  </para>
  <para style="p">
    <verse number="10" style="v" />Tua khit ciangin amah in thu hong genthuah lai a, “Mihing ahi Ezekiel aw, nang tungah kong thugen khempeuh limtakin ngai in la ciamteh in.
  </para>
  <para style="p">
    <verse number="11" style="v" />Tua ciangin amaute in na thu hong ngai a, hong ngai kei zongin, salin a om na mipihte kiangah va pai in la, nang tungah kong thugen khempeuh amaute tungah va gen in,” a hong ci hi.
  </para>
  <para style="p">
    <verse number="12" style="v" />Tua ciangin Pasian' kha in hong paipihto a, zinling zahin a gin' ngaih awging khat ka nungah ka za a, “Vantungah a om { Topa, } ama minthan'na hangin phat un,” ci-in a kiko hi.
  </para>
  <para style="p">
    <verse number="13" style="v" />Ganhingte in huihlakah a khazapna leh leengpei gingte ka za a, zinling zahin gin' ngaih mahmah hi.
  </para>
  <para style="p">
    <verse number="14" style="v" />Pasian' kha in hong paikhiatpih laitakin lungkim hetloin ka heh suak mahmah hi. Ahi zongin { Topa' } vangliatna in kei hong zozaw hi.
  </para>
  <para style="p">
    <verse number="15" style="v" />Tua ahih manin ka mipih salte' omna, Khebar Gun gei-a a om Telabib munah ka va tung a, ka muhsa thute ngaihsunin tua lai-a amaute lakah ni sagih sung ka om hi.
  </para>
  <para style="p">
    <verse number="16" style="v" />Ni sagih a cin' khit ciangin { Topa } in kei hong hopih a,
  </para>
  <para style="p">
    <verse number="17" style="v" />“Mihing ahi Ezekiel aw, Israel minamte' galvilpa dingin nang kong koih hi. Nangma tungah ka hong gen hilhkholhnate khempeuh amaute tungah na gensawn ding hi.
  </para>
  <para style="p">
    <verse number="18" style="v" />Migilopa khat pen si ding hi, ci-in kong gen ciangin, amah kikhelin a nuntak theihna dingin thu na hilhkholh kei leh, tua mipa pen mawhnei mahin si ding a, ahi zongin ama sihna thu ahih leh nang kong ngawh ding hi.
  </para>
  <para style="p">
    <verse number="19" style="v" />Migilo khat hilhkhol napi-in a mawh bawlna a tawp kei leh, a mawhnei mahin si ding a, ahi zongin nangma nuntakna suakta ding hi.
  </para>
  <para style="p">
    <verse number="20" style="v" />“Mihoih mahmah khat gamtatsiat ding hong kipan leh a lauhuaina munah amah ka koih ding hi. Amah hilhkhol kei lecin si ding hi. Ama mawhna hangin si ding a, ama gamtat hoihsate phawkin ka nei kei ding hi. Ama sihna thu-ah nang kong ngawh ding hi.
  </para>
  <para style="p">
    <verse number="21" style="v" />Ahi zongin a khialhlohna dingin mihoih khat na hilh a, na thu hong mangin mawhna a bawl kei leh amah nungta ding hi. Nang zong na suakta ding hi,” a hong ci hi.
  </para>
  <para style="p">
    <verse number="22" style="v" />Ka sungah { Topa' } vangliatna hong om lamtak ka phawk a, amah in kei kiangah, “Ding in la, kuam sungah va pai in. Tua lai mun panin nang kiangah thu kong gen ding hi,” hong cihna ka za hi.
  </para>
  <para style="p">
    <verse number="23" style="v" />Tua ahih manin kei zong kuam sungah ka va pai a, Khebar Gun gei-a ka muh bang teek mahin tua lai-ah { Topa' } minthan'na vang ka mu hi. Kei zong lei-ah ka boksuk a,
  </para>
  <para style="p">
    <verse number="24" style="v" />ahi zongin ka sungah Pasian' kha hong lutin ka khe-in hong dingsak hi. Tua ciangin amah in, “Inn-ah ciah in la, inn kikhaknelh in.
  </para>
  <para style="p">
    <verse number="25" style="v" />Mihing ahi Ezekiel aw, khauhual tawh nang hong kikhih ding a, mite kiangah na paikhia thei kei ding hi.
  </para>
  <para style="p">
    <verse number="26" style="v" />Na leii ka zawsak ding a, hih a lehdo thei mite na thuhilh thei kei ding hi.
  </para>
  <para style="p">
    <verse number="27" style="v" />Ahi zongin nang kong hopih kik ciangin kong pau theisak kik ding a, amaute kiangah, ‘{ Topa } Pasian in hih bangin ci hi,’ na ci ding hi. Tua ciangin mi pawlkhat in na thu hong ngai ding uh a, ahi zongin amaute pen a lehdo thei minam ahih uh manin pawlkhat in na thu hong ngailo ding uh hi,” a hong ci hi.
  </para>
  <chapter number="4" style="c" />
  <para style="p">
    <verse number="1" style="v" />Tua khit ciangin, “Mihing ahi Ezekiel aw, leiseek khat la-in na mai-ah koih in la, Jerusalem khuapi lahna-in tua leiseek tung git in.
  </para>
  <para style="p">
    <verse number="2" style="v" />Tua ciangin tua khuapi a kiumcihna lahna dingin na kiimah dumte, phungte, galpan'na phualte, leh kulh sukkhapna ding molhtumte bawl in.
  </para>
  <para style="p">
    <verse number="3" style="v" />Tua ciangin sikpeek khat la in la, nang leh khuapi kikalah kulh lim dingin koih in. Tua ciangin khuapi lam en in. Tua khuapi a kiumcih hi-in, nang pen a umcihte' lim ding na hi hi. Hih pen Israel mite-a' dingin lim hi ding hi.
  </para>
  <para style="p">
    <verse number="4" style="v" />“Tua ciangin na veilam pang delphahin lum in. Israel mite' mawhna hanga gimna nangma tungah kong nga ding hi. Tua lai munah lumin amaute' mawhna
  </para>
  <para style="p">
    <verse number="5" style="v" />ni za thum leh ni sawmkua sung na thuak ding hi. Bang hang hiam cih leh amau' gimthuak ding kum khat sung dingin ni khat, amau' thuak ding kum zah nangmah in a ni-in na thuak ding hi.
  </para>
  <para style="p">
    <verse number="6" style="v" />Hih bangin na gamtat khit ciangin na taklam delhphahin na kihei leuleu ding a, Judah mite' mawhna ni sawmli sung gim na thuak leuleu ding hi. Nangma thuak ni khat pen amau' thuak ding kum khat tang ahi hi.
  </para>
  <para style="p">
    <verse number="7" style="v" />Tua ciangin Jerusalem khuapi a kiumcihna sal gega in. Na puan-ak ban zialto in la, tua khuapi siatna ding thu gen in.
  </para>
  <para style="p">
    <verse number="8" style="v" />Nang pen khauhual tawh kong hencip ding a, tua khuapi umcihna a kiman mateng na kihei thei kei ding hi.
  </para>
  <para style="p">
    <verse number="9" style="v" />“Tu-in mangbuh, mangbuhham, belawi, taang, leh mangbuhman pawlkhat la in la, tuate hel khawmin anlumin bawl in. Na veilam delhphahin na lup hun ni za thum leh ni sawmkua sung tua na bawl anlum na ne ding hi.
  </para>
  <para style="p">
    <verse number="10" style="v" />Nek khatin anlum shekel sawmnih gik bek na ne ding a, ni khatin khatvei bek na ne ding hi.
  </para>
  <para style="p">
    <verse number="11" style="v" />Tui zong duh zahzah hiloin, ni khatin thawl khat bek na dawn ding hi.
  </para>
  <para style="p">
    <verse number="12" style="v" />Na nek ding anlum pen mite' muhin mihing ekkeu khawmin tuate mei-in na cih khit ciangin tua sungah na em ding hi,” hong ci hi.
  </para>
  <para style="p">
    <verse number="13" style="v" />Tua ciangin { Topa } in, “Israel mite, gamdangah ka thehthang hun ciangin thukham in nek dingin a kham an ninte tu-a mah bangin ne ding uh hi,” a hong ci hi.
  </para>
  <para style="p">
    <verse number="14" style="v" />Ahi zongin kei zong ka dawngkik a, “Topa { Pasian } aw, cikmahin kei ka kininsak ngei kei hi. Ka neu tunga kipan tudongin ama thu-in a sitawm ganhing sa ahi a, gamsate' nekbang ahi zongin ka ne ngei kei hi. A nin-in a kiseh an khat peuhpeuh ka ne ngei nai kei hi,” ka ci hi.
  </para>
  <para style="p">
    <verse number="15" style="v" />Tua ciangin amah in, “Tua ahih leh pha hi. Mihing ek tangin bawng-ek na zang ding a, tua bawng-ek am sungah na em ding hi,” a hong ci hi.
  </para>
  <para style="p">
    <verse number="16" style="v" />Tua ciangin amah in thu hong genthuah lai a, “Mihing ahi Ezekiel aw, Jerusalem khuapi sungah an ka beisak ding a, mite in lunghihmawhna tawh a annek a tuidawnte uh ciangtan ding uh hi.
  </para>
  <para style="p">
    <verse number="17" style="v" />An leh tui loin amaute om ding uh a, amaute lunggimin, a tawpna-ah a mawhna hangun beimang ding uh hi,” a hong ci hi.
  </para>
  <chapter number="5" style="c" />
  <para style="p">
    <verse number="1" style="v" />Tua ciangin amah in, “Mihing ahi Ezekiel aw, namsau hiam khat la in la, na sam leh na khamul kiatkhia in. Tua ciangin a multe tawi tehin seh thum suah in.
  </para>
  <para style="p">
    <verse number="2" style="v" />Umcihna lim na man ciangin khuapi lim sungah seh khat haltum in. Tua ciangin seh khat la leuleu in la, khuapi kiimah na paikawmin na namsau tawh satnen in. A omlai seh khat pen huihlakah lawn in. Keimah in ka namsau tawh tuate ka sat ding hi.
  </para>
  <para style="p">
    <verse number="3" style="v" />Tua ciangin a multe tawmno khat la in la, na puanmongteep-ah tun in.
  </para>
  <para style="p">
    <verse number="4" style="v" />Tua ciangin na tunsate sung panin tawmcikkhat la leuleu in la, meikuang sungah lawnin kangtumsak in. Tua sung panin mei hong kuangin Israel minam buppi hong lawh ding hi,” a hong ci hi.
  </para>
  <para style="p">
    <verse number="5" style="v" />Tua ciangin Topa { Pasian } in, “Hih Jerusalem khuapi lim en in. Leitung laizangah ka koih a, a kimkotah gamdang khempeuh ka omsak hi.
  </para>
  <para style="p">
    <verse number="6" style="v" />Ahi zongin Jerusalem in ka thupiakna lehdo-in, minam dangte sangin a gilo zaw hong suak a, a kiima om gamdangte sangin a thumanglo zaw hong suak hi. Jerusalem in ka thupiakte nialin, ka thukhamte zui nuamlo hi.
  </para>
  <para style="p">
    <verse number="7" style="v" />Jerusalem aw, tu-in Topa { Pasian } ahi keima thugente ngai in. Ka thukhamte zuiloin, ka thupiakte ngailo na hih manin na kiima om minam dangte sangin siatna tamzaw na piangsak hi. Minam dangte' gamtat ngeinate na zui hi.
  </para>
  <para style="p">
    <verse number="8" style="v" />Tua ahih manin Topa { Pasian } ahi keimah in nang kong langpan'na thu a hong gen ka hi hi. Minam dang khempeuhte' muhin nang tungah thu kong khen ding hi.
  </para>
  <para style="p">
    <verse number="9" style="v" />Ka deihloh hih nate khempeuh na gamtatna hangin cikmahin ka hih ngei nailoh, cikmah ciangin zong ka hih nawnloh ding thu tawh nang Jerusalem gim kong pia ding hi.
  </para>
  <para style="p">
    <verse number="10" style="v" />Tua kong gimpiakna hangin nang Jerusalem khuapi sungah papite in a tapate' sa ne-in, tapate in a pate uh' sa ne ding uh hi. No a mite gim kong pia ding a, a suaktakha sunsunte nangawn mun khempeuhah kong thehthang gawp ding hi.
  </para>
  <para style="p">
    <verse number="11" style="v" />“Tua ahih ciangin Topa { Pasian } ahi keimah a nungta ka hih mah bangin, note in siatna nam khempeuh leh a muhdahhuai gamtatna tawh ka biakinn ninsak na hih manun cikze hetloin note kong sukmang taak kei leh, ci-in ka kiciam hi.
  </para>
  <para style="p">
    <verse number="12" style="v" />Note seh thum suah seh khat pen cina leh gilkialin khuapi sungah na si ding uh hi. Seh thum suah seh khat, khuapi kiimah namsau-in na si ding uh hi. A omlai seh thum suah seh khat ahih leh mun khempeuhah hong thehthangin namsau tawh kong delh ding hi.
  </para>
  <para style="p">
    <verse number="13" style="v" />“Ka lung a kim dongin kong hih ding a, ka hehna leh ka sinsona teng na thuak ding uh hi. Note tungah hih thute hong tun' ciangin, note' cihtaklohna hangin deihsak luatna tawh a hong heh pau ka hihna na phawk ding uh hi.
  </para>
  <para style="p">
    <verse number="14" style="v" />Na kiim uhah a om minamte in note hong muhkhak uh ciangin hong phitsanin hong pelh ding uh hi.
  </para>
  <para style="p">
    <verse number="15" style="v" />Note tungah hehin sinsona tawh gim kong piak ciangin na kim uh-a a om minam dangte khempeuh lau ding uh hi. Amaute in note hong muhdah etin hong simmawhbawl ding uh hi.
  </para>
  <para style="p">
    <verse number="16" style="v" />Na annek ding uh hong khaktan sakin note kong puksisak ding hi. Note a hong susia ding gilkialna pen thaltang' kapkhak bangin na na sa velval ding uh hi.
  </para>
  <para style="p">
    <verse number="17" style="v" />Na tate uh a sisak dingin kialpi hong tungsakin, a that dingin gamsate kong paisak ding hi. Natna, gal kidona, leh gal kikapnate in note hong sisak ding hi. { Topa } ahi keimah in hih thu kong gen khin hi,” a hong ci hi.
  </para>
  <chapter number="6" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Israel mualsang dawnte en in la, amaute tungah kong thupiak gen in.
  </para>
  <para style="p">
    <verse number="3" style="v" />Topa { Pasian } ahi keimah in mual liante, mual neute, guam thukte, kuampite kiangah ka gen ding thute, Israel minamte in a ngaihna ding uh gen in. Mite in milim a biakna munte a vatgawp dingin namsau khat kong kuansak ding hi.
  </para>
  <para style="p">
    <verse number="4" style="v" />Biakna taute kiphelkek ding a, paknamtui taute kisatkham ding hi. Tua lai-ah a om mi khempeuh kithatin, a milimte uh' mai-ah kipaithang gawp ding hi.
  </para>
  <para style="p">
    <verse number="5" style="v" />Israel misi luanghawmte ka thehthang gawp ding a, a guhte uh biakna tau kiimah ka lawnthang gawp ding hi.
  </para>
  <para style="p">
    <verse number="6" style="v" />Israel khuapite khempeuh beimang ding a, milim a biakna uh mun khempeuh kisusia ding hi. Tua ahih manin a biakna taute uh leh a milimte uh vutlevai suakin, a paknamtui taute uh kisatvui gawp ding ahih manin, milim biakna dingin a bawlsa khempeuh uh maimang ding hi.
  </para>
  <para style="p">
    <verse number="7" style="v" />Mun citengah mi kithatlum ding a, a suakta sunsunte in kei pen { Topa } ka hih lamtak hong phawk ding uh hi.
  </para>
  <para style="p">
    <verse number="8" style="v" />“Tua banga kihonthahna panin pawlkhat ka suaktasak ding a, minam dangte lakah kithehthangin,
  </para>
  <para style="p">
    <verse number="9" style="v" />salin a om ding uh hi. Tua bangin salin a omna uh mun panin, amau' lungsim cihtaklohna uh hangin kei hong nusiatna uh leh keimah sangin milim a deihzawkna uh hangin a maizumna dingun gim a pia ding ka hih lamtak thei-in kei hong phawk ding uh hi. Amau' gitlohna leh a haitatnasate uh hangin amau mahmah kimudahtawm ding uh hi.
  </para>
  <para style="p">
    <verse number="10" style="v" />Tua ciangin kei pen { Topa } ka hih lamtak hong thei ding uh a, amaute gimpiak ding ka genkholhnate a mawkpau ka hihlohlam a phawk ding uh hi,” a hong ci hi.
  </para>
  <para style="p">
    <verse number="11" style="v" />Tua ciangin Topa { Pasian } in, “Israel mite' gitlohna leh a muhdahhuai a gamtatnate khempeuh uh hangin na khut singin lei tuan in la, a dahin kap in. Amaute galkidona, kial, leh natna hangin si ding uh hi.
  </para>
  <para style="p">
    <verse number="12" style="v" />A gamla-a om mite cina-in si ding uh a, a nai-a omte galsungah si ding uh hi. A omlai sunte gilkialin puksi ding uh hi. Amaute in keima hehna thuak ding uh hi.
  </para>
  <para style="p">
    <verse number="13" style="v" />Milimte' lak leh biakna tau kiimah si luanghawm kithehthang ding a, mual sang tungteng, mual dawnzangteng, singnim nuai citeng, tawsaw kung lian nuai khempeuh, leh milim biakna-in paknamtui a halna uh mun khempeuhah si luanghawm om ziazua kawikawi ding hi. Tua ciangin { Topa } ka hih lamtak mi khempeuh in hong thei ding uh hi.
  </para>
  <para style="p">
    <verse number="14" style="v" />Keimah in ka khut zanin a gam khempeuh uh ka susia ding hi. Leitaw lam sehnel gam pana kipanin leilu lam Riblah khuapi dongin, Israel mite' omna mun khempeuh, sit neiloin ka vatmai ding hi. Tua ciangin { Topa } ka hih lamtak mi khempeuh in hong thei ding uh hi,” a hong ci hi.
  </para>
  <chapter number="7" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Topa { Pasian } ahi keimah in Israel leitang tawh kisai-in ka gen thu hih bang ahi hi: A beina hita! Gam buppi a beina hita hi.
  </para>
  <para style="p">
    <verse number="3" style="v" />Israel-te aw, tu-in na beina ding uh hong tungta a, note in ka hehna tu-in na thuakta ding uh hi. Na gamtatnasa uh tawh kizui-in thu kong khen ding a, na gamtatsiatna uh tawh kizui-in gim kong pia ding hi.
  </para>
  <para style="p">
    <verse number="4" style="v" />Note kong zah kei ding a, zong kong khasiat kei ding hi. A muhdahhuai na gamtatnasate uh tawh kizui-in gim kong pia ding a, tua ciangin { Topa } ka hih lamtak na hong thei ding uh hi,” a hong ci hi.
  </para>
  <para style="p">
    <verse number="5" style="v" />Topa { Pasian } in a gen thu in: “Note' tungah haksatna khat khit khat a banbanin hong tung thuahthuah ding hi.
  </para>
  <para style="p">
    <verse number="6" style="v" />A beina hong tungta hi. Note a man na hita uh hi.
  </para>
  <para style="p">
    <verse number="7" style="v" />Israel gamsungah a teng note' beina ding hong tungta ding hi. Mualsang dawn citenga biakna munte-ah lungdamna om nawnloin buaina bek a omna ding hong naita hi.
  </para>
  <para style="p">
    <verse number="8" style="v" />A sawtloin ka hehna thu na thuak ding uh a, na gamtatnasate uh hangin thu hong khenin, a muhdahhuai na gamtatnate uh hangin gim kong pia ding hi.
  </para>
  <para style="p">
    <verse number="9" style="v" />Note kong zah kei ding a, zong kong khasiat kei ding hi. A muhdahhuai na gamtatnasate uh hangin gim a hong pia ding ka hi hi. Tua ciangin { Topa } ka hihna leh note tungah gim a hong piapa ka hihna na thei ding uh hi.
  </para>
  <para style="p">
    <verse number="10" style="v" />“Siatna ding hun hong tungta hi. Na ngongtatna uh khang a, na kiphatsakna uh lian hi.
  </para>
  <para style="p">
    <verse number="11" style="v" />Migilote' hauhna leh lungmuan'nate haksa loin beimang ding hi.
  </para>
  <para style="p">
    <verse number="12" style="v" />A hun hong tungta a, a ni hong naita hi. Mi khempeuh tungah ka hehna hong tungta ding ahih manin sumlei sumzuak nasepnate a kiman'na om nawnlo hi.
  </para>
  <para style="p">
    <verse number="13" style="v" />A neihsa a zuakkhiapa in a nuntak sungin a zuaksa van ngahkiklo ding hi. Mi khempeuh tungah hehna hong tung ahih manin a mawhna hangun kuamah nungtalo ding uh hi.
  </para>
  <para style="p">
    <verse number="14" style="v" />“Amaute in gal peengkul tum uh a, a vekpi-un kiging uh hi. Ahi zongin mi khempeuh tungah ka hehna tungkim ding ahih manin galsim dingin kuamah kuankhia zolo ding hi.
  </para>
  <para style="p">
    <verse number="15" style="v" />Khua pualamah galkidona om a, khuasungah cinatna leh gilkialna om hi. Gamlaka om khempeuh gasungah si ding uh a, khuasunga om khempeuh cina leh gilkialin si ding uh hi.
  </para>
  <para style="p">
    <verse number="16" style="v" />Vakhu lau bangin mi pawlkhatte in mualtung tuh ding uh a, ahi zongin amau' mawhna hangin si veve ding uh hi.
  </para>
  <para style="p">
    <verse number="17" style="v" />Mi khempeuh' khut zaw dakdakin, a khuk uh ling kelkel ding hi.
  </para>
  <para style="p">
    <verse number="18" style="v" />Amaute in dahna limin puanhampi silh ding uh a, pumlin'gawp ding uh hi. A sam uh kimettolsak ding a, a mindai ding uh hi.
  </para>
  <para style="p">
    <verse number="19" style="v" />{ Topa' } hehna amau' tungah a tun' ni ciangin, a ngun a khamte un amaute suahtak theilo ahih manin, a ngun a khamte uh nin bangin kongzing lakah paai ding uh hi. A gilkial uh ciangin zong an bangin tuate ne theilo uh hi. Ngun leh khamte in mawhna sungah amaute tumpihzaw hi.
  </para>
  <para style="p">
    <verse number="20" style="v" />Amaute in a kiphatsakpih uh kizepna a manphate, a muhdahhuai milim dingin a bawl uh hi. Tua ahih manin amaute' hauhna pen amau mah in a kih dingin ka bawl hi.
  </para>
  <para style="p">
    <verse number="21" style="v" />Amau' nate, gamdang mite ka sutsak ding a, a neihsa khempeuh uh migilote sutsakin, ka ninsak ding hi.
  </para>
  <para style="p">
    <verse number="22" style="v" />Ka biakinn a kinitsak ciangin ka kho kei ding hi. Gutate in ka biakinn luhin ninsak ding uh hi.
  </para>
  <para style="p">
    <verse number="23" style="v" />“Na khuttum uh zial un. Bang hang hiam cih leh gamsungah mi kithahna dim a, khuasungah ngongtatna dim hi.
  </para>
  <para style="p">
    <verse number="24" style="v" />Minam gilo pente hong paipihin na innte uh ka luahsak ding hi. Minam dangte in na biakna mun ngeite uh a nitsak ciangin mi thahat-a a kineite' kimuan'na beita ding hi.
  </para>
  <para style="p">
    <verse number="25" style="v" />Lungkhamna na tuah uh ciangin lungnopna na zong ding uh a, ahi zongin na mu kei ding uh hi.
  </para>
  <para style="p">
    <verse number="26" style="v" />Lungkhamna khat khit khat a banbanin na tuak ding uh a, thusia bekbek na zaza ding uh hi. Kamsangte kiangah thu na dong ding uh hi. Siampite in mite tungah hong hilh ding thu theilo ding uh a, upate in hong gen ding mel theilo ding uh hi.
  </para>
  <para style="p">
    <verse number="27" style="v" />Kumpipa dahin thum ding a, ulian penpa a cihna ding theiloin omcipin, mi khempeuh lau-in ling ding uh hi. Na gamtatna uh tawh kizui-in gim kong pia ding a, midangte tungah thu na khen bangun note tungah thu kong khen ding hi. Hih bangin kong hih ciangin { Topa } ka hih lamtak na thei ding uh hi,” cihna thu ahi hi.
  </para>
  <chapter number="8" style="c" />
  <para style="p">
    <verse number="1" style="v" />Salin ka om uh kum guk a phak kum, a kha gukna, a ni nga ni-in sala om Judah makaite tawh ka innsungah thu genin ka tut laitakun, thakhatin Topa { Pasian' } vangliatna ka sungah hong tum hi.
  </para>
  <para style="p">
    <verse number="2" style="v" />Ka khuadak leh, mihing tawh a kibang pian khat ka mu hi. A kawng nuaisiah ding teng meikuang tawh kibang a, a kawng tungsiah ding teng sumsan kinawtngil tawh kibangin san heuhau hi.
  </para>
  <para style="p">
    <verse number="3" style="v" />A khut ding tawh a kibang pian khat in hong sawkin ka samin hong man hi. Tua ciangin hih ka maang sungin Pasian' kha in vanah hong len'pihto-in Jerusalem khuapi hong tun'pih hi. Tua lai panin, Pasian a hehsuahna ahi milim a omna mun, biakinn tual sungnung lutna, leilu lam kongpi-ah hong paipih hi.
  </para>
  <para style="p">
    <verse number="4" style="v" />Kuam sungah ka maanga ka muh bang teekin tua sanah Pasian' minthan'na vang ka mu hi.
  </para>
  <para style="p">
    <verse number="5" style="v" />Amah in kei kiangah, “Mihing ahi Ezekiel aw, leilu lamah khuadak in,” hong ci hi. Kei zong ka khuadak leh, kongpi kianga biakna tau kiangah, Pasian' hehsuahna milim ka mu hi.
  </para>
  <para style="p">
    <verse number="6" style="v" />Tua ciangin amah in, “Mihing ahi Ezekiel aw, amaute' gamtatnate na mu hiam? Israel mite in a bawl uh a muhdahhuai gamtatnate, ka mun siangtho panin a gamla semsemah kei hong nawhkhiatnate en in. Hihte sangin a mindaihuai zaw nangawn na mu lai ding hi,” a hong ci hi.
  </para>
  <para style="p">
    <verse number="7" style="v" />Tua ciangin biakinn tual puanung lutna gei-ah hong paipih a, tua lai-ah kulh a van'na mun khat hong lak hi.
  </para>
  <para style="p">
    <verse number="8" style="v" />Amah in, “Mihing ahi Ezekiel aw, hih kulhpi tovang in,” a hong ci hi. Kei zong kulh ka tovang a, kongkhak khat ka tuak hi.
  </para>
  <para style="p">
    <verse number="9" style="v" />Tua ciangin amah in, “A sungah tum in la, a muhdahhuai a gamtatnate uh va en in,” hong ci hi.
  </para>
  <para style="p">
    <verse number="10" style="v" />Kei zong a sungah tumin ka khuadak hi. Kawm tung khempeuhah gul lim, adang ganhing ninte lim, leh Israel mite' biak ganhing khempeuh a kisuai ziazua ka mu hi.
  </para>
  <para style="p">
    <verse number="11" style="v" />Tua lai-ah Israel minam makai sawmsagih na om a, tuate' lakah Shafan' tapa Jaazaniah zong na om hi. Amaute in paknamtui halna kuang khat ciat tawi uh a, paknamtui a kihalna khute van lamah kahto biaibuai hi.
  </para>
  <para style="p">
    <verse number="12" style="v" />Tua ciangin amah in, “Mihing ahi Ezekiel aw, Israel mite a kimulo munah a gamtatnate uh tu-in na mu hiam? Amaute in milim a dimna innsungah biakna a bawl uh hi. Amaute in, ‘{ Topa } in hong mulo hi. { Topa } in hih gam nusia khinta hi,’ ci-in paulap zong uh hi,” hong ci hi.
  </para>
  <para style="p">
    <verse number="13" style="v" />Tua ciangin, “Hihte sangin a muhdahhuai zaw a gamtatna uh zong na mu lai ding hi,” hong cithuah lai hi.
  </para>
  <para style="p">
    <verse number="14" style="v" />Tua ciangin leilu lama om biakinn kongpi-ah hong paipih a, Tammuz a cih uh pasian a sihna hangin dahin a kapin a om numeite a hong lak hi.
  </para>
  <para style="p">
    <verse number="15" style="v" />Tua ciangin amah in, “Mihing ahi Ezekiel aw, na mu hiam? Hihte sangin a muhdahhuai zaw na mu lai ding hi,” hong ci hi.
  </para>
  <para style="p">
    <verse number="16" style="v" />Tua ciangin biakinn tual sungnungah hong paipih hi. Tua lai-ah biakinn kongkhak gei, biakna taute leh innlim kikal sanah mihing sawmnih leh nga khawng na om a, biakna tau nungngatin nisuahna lam nga-in nisuak tung na bia uh hi.
  </para>
  <para style="p">
    <verse number="17" style="v" />Tua ciangin amah in, “Mihing ahi Ezekiel aw, huate na mu hiam? Hih Judah gammite in na muhsa a muhdahhuai a gamtatnate uh tawh lungkim nailo lai uh a, gamsung khempeuhah ngongtatna dimsak uh hi. Tua banah ka heh semsemna dingin hih bangin gamta uh hi. A siathei tawpin hih bangin kei hong simmawh bawlna hong thei in.
  </para>
  <para style="p">
    <verse number="18" style="v" />Tua ahih manin amaute in ka heh mahmahna thuak ding uh a, amaute zahloin, zong ka khasiat kei ding hi. Amaute in a thaneih tawpun kei kiangah thu hong nget uh hangin amaute' thungetna ka ngai kei ding hi,” a hong ci hi.
  </para>
  <chapter number="9" style="c" />
  <para style="p">
    <verse number="1" style="v" />Tua ciangin Pasian hong kiko a, “Hih khuapi a susia ding no mihingte hong pai un la, na hiam zat ciat ding uh zong hong keng un,” ci-in a sam hi.
  </para>
  <para style="p">
    <verse number="2" style="v" />Leilu lam biakinn kongpi pualam panin thakhatin mihing guk hong pai-in hiam khat ciat hong tawi uh hi. Saihadial puan a silh, lai gelhna ding a tawi mi khat tawh zong hong paikhawm uh hi. A vekpi-un sumngo biakna tau gei-ah hong ding uh hi.
  </para>
  <para style="p">
    <verse number="3" style="v" />Tua ciangin ama omnasa kherub-te' tung panin Israel-te' Pasian' minthan'na vang hong pai-in biakinn kongah hong om hi. Tua ciangin amah in saihadial puan a silh, lai gelhna ding a tawipa samin,
  </para>
  <para style="p">
    <verse number="4" style="v" />“Jerusalem khuasung khempeuhah pai kawikawi in la, hih khuapi sungah a muhdahhuai gamtatnate a kisepna hangin dahin a lungkham mi khempeuhte' taltangah ciamtehna va bawl in,” ci-in a sawl hi.
  </para>
  <para style="p">
    <verse number="5" style="v" />Tua ciangin Pasian in a midangte kiangah, “Khuasung khempeuhah amah va zui un la, mi va that un. Kuamah hin'khawi kei un la, kuamah khasiat kei un.
  </para>
  <para style="p">
    <verse number="6" style="v" />Puteek, nungak, tangval, numei, naupang dong takin va thatlum un la, ahi zongin a taltangah ciamtehna a nei peuhmah su kei un. Hih ka biakinn mahmah panin kipan pah un,” a cihna ka za hi. Tua ahih manin tua biakinn sungah a ding Israel makaite, kipatna-in a nei pah uh hi.
  </para>
  <para style="p">
    <verse number="7" style="v" />Tua ciangin amaute kiangah, “Biakinn ninsak un. A tualtengah misi luanghawm dimsak un. Tu-in kipan un,” ci hi. Tua ahih ciangin amaute kuankhia-in khuasungah mi thah ding a kipan uh hi.
  </para>
  <para style="p">
    <verse number="8" style="v" />Tua bangin mi a kithah laitakin keimah guak ka om hi. Kei zong lei-ah bokin, “Topa { Pasian } aw, Jerusalem tungah na hehna hangin Israel mi a omlaisun khempeuh that mangkhin ding na hi hiam?” ci-in ka kiko hi.
  </para>
  <para style="p">
    <verse number="9" style="v" />Tua ciangin amah in hong dawng a, “Israel mite leh Judah mite' mawhna nak liat mahmah hi. Gamsung khempeuh mi thahna tawh kidimsak uh a, Jerusalem khuapi, siatna namkim tawh kidimsak uh hi. Amaute in, ‘{ Topa } in i gam susia khin a, { Topa } in eite hong mulo hi,’ ci uh hi.
  </para>
  <para style="p">
    <verse number="10" style="v" />Tua ahih manin amaute ka zah kei ding a, kuamah ka khasiat kei ding hi. Amaute' gamtatna, amaute' tung mah ka tusak ding hi,” hong ci hi.
  </para>
  <para style="p">
    <verse number="11" style="v" />Tua ciangin saihadial puan silhin lai gelhna a tawi mipa in { Topa }' kiangah thu hong zasak kik a, “Nong sawl bangin ka sem khinzo hi,” hong ci hi.
  </para>
  <chapter number="10" style="c" />
  <para style="p">
    <verse number="1" style="v" />Tua ciangin kherub-te' lu tung sanah a om a kuum ka et leh sapfaia suangmanpha tawh a kibawl kumpi tokhom bang pian khat, tua a kuum tungah a om hi.
  </para>
  <para style="p">
    <verse number="2" style="v" />Tua ciangin Pasian in saihadial puan a silhpa kiangah, “Na khut dimin mei-am tawi in la, kherub nuai-a om leengpeite kikalah va om in. Tua ciangin khuapi tungah a mei-amte theh in,” ci-in a sawl hi. Kei zong ama pai ka en gige hi.
  </para>
  <para style="p">
    <verse number="3" style="v" />Tua ciangin mipa a pai laitakin kherub-te pen biakinn leitaw lamah na ding uh a, biakinn tual sungnungteng dimin meiipi a kai hi.
  </para>
  <para style="p">
    <verse number="4" style="v" />Kherub-te' tung panin { Topa' } minthan'na vang hong paikhia-in biakinn kongah va om hi. Tua ciangin biakinn sungah meiipi hong kai a, biakinn tualah { Topa' } minthan'na vang taang zeizai hi.
  </para>
  <para style="p">
    <verse number="5" style="v" />Kherub-te' khazap ging pen biakinn tual puanung ciangdongah kiza a, Vanglian Pasian a pau ciangin a awging tawh kibang hi.
  </para>
  <para style="p">
    <verse number="6" style="v" />Kherub-te' nuai-a om leengpeite' kikal panin mei a la dingin { Topa } in saihadial puan silhpa a sawl ciangin, tua mipa zong va pai-in leengpei khat gei-ah a va ding hi.
  </para>
  <para style="p">
    <verse number="7" style="v" />Tua ciangin kherub khat in a khut zanin amau' kikala om meikhuk sawkin mei-am pawlkhat la a, saihadial puan a silhpa' khutsungah a koih hi. Saihadial puan a silhpa zong tua mei-amte tawi-in a paikhia hi.
  </para>
  <para style="p">
    <verse number="8" style="v" />Tua kherub-te in a kha nuai ciat uhah mihing khut tawh a kibang nei ciat uh hi.
  </para>
  <para style="p">
    <verse number="9" style="v" />Tua kherub-te' gei-ah leengpei khat ciat omin, tua leengpeite suangmanpha bangin tee hi.
  </para>
  <para style="p">
    <verse number="10" style="v" />Tua leengpeite a pianzia kibang kim a, leengpei khat in a kikantanin pei dang khat ciat nei thuah uh hi.
  </para>
  <para style="p">
    <verse number="11" style="v" />Tua kherub-te a pai ciangin kihei kulloin a utna lam peuhpeuh uhah pai thei uh hi. A paina ding lam a nga a pei paina-ah adangte in zui-in kihei tuanlo uh hi.
  </para>
  <para style="p">
    <verse number="12" style="v" />A leengpei kualte a pei kan'na khaute leh a pei buppi dimin mittang om hi.
  </para>
  <para style="p">
    <verse number="13" style="v" />Hih leengpeite pen maang ka muh masakna sungate mah tawh a kibang ahi hi.
  </para>
  <para style="p">
    <verse number="14" style="v" />Tua kherub-te in maitang li ciat nei uh hi. A maitang khatna bawngtal maitang, a nihna mihing maitang, a thumna humpinelkai maitang, a lina muvanlai maitang tawh kibang hi.
  </para>
  <para style="p">
    <verse number="15" style="v" />Hih kherub-te pen Khebar Gun gei-a ka muh ganhingte mah ahi hi. Tua ciangin hih kherub-te leengto uh a,
  </para>
  <para style="p">
    <verse number="16" style="v" />amau a kin uh ciangin a leengpeite in zong a zui uh hi. A leeng dingin a kha a zal uh ciangin zong leengpeite in zui lai uh hi.
  </para>
  <para style="p">
    <verse number="17" style="v" />Kherub-te a khawl ciangin leengpeite khawl a, kherub-te a leen' ciangin leengpeite in zong a zui uh hi. Bang hang hiam cih leh tua leengpeite pen kherub-te' khutnuai-ah a om ahi uh hi.
  </para>
  <para style="p">
    <verse number="18" style="v" />Tua ciangin biakinn kong panin { Topa' } minthan'na vang paikhia-in kherub-te' tung sanah va om hi.
  </para>
  <para style="p">
    <verse number="19" style="v" />Tua bangin ka et laitakin kherub-te in zong a kha uh zalin leilak panin leengto uh a, leengpeite in zong a zui uh hi. Biakinn nisuahna lam kongpi-ah khawl uh a, amaute' tung sanah Israel Pasian' minthan'na vang zong a khawl hi.
  </para>
  <para style="p">
    <verse number="20" style="v" />Hih kherub-te pen, Israel Pasian a kumpi tokhom tawh a pua, Khebar Gun gei-a ka muhte mah hi, ci-in ka thei hi.
  </para>
  <para style="p">
    <verse number="21" style="v" />Amaute in maitang li, kha li, leh a kha nuai ciat uhah mihing khut tawh a kibang khut nei ciat uh hi.
  </para>
  <para style="p">
    <verse number="22" style="v" />Amaute' maitang pen Khebar Gun gei-a ka muhsa maitangte mah tawh kibang teekteek a, a pai uh ciangin a mailam ciat mahah tang takin a pai thei uh hi.
  </para>
  <chapter number="11" style="c" />
  <para style="p">
    <verse number="1" style="v" />Tua ciangin Pasian' kha in biakinn nisuahna lam kongpi-ah hong paipih hi. Tua kongpi gei-ah mihing sawmnih leh nga na om a, tuate lakah minam makai ahi nihte, Azzur' tapa Jaazaniah leh Benaiah' tapa Pelatiah-te zong na kihel uh hi.
  </para>
  <para style="p">
    <verse number="2" style="v" />Pasian in kei kiangah, “Mihing ahi Ezekiel aw, hih mite pen khuapi sungah thu hoihlo a gen migilote ahi uh hi.
  </para>
  <para style="p">
    <verse number="3" style="v" />Amaute in, ‘Inn lam ding hun nailo hi. Hih khuapi pen an huanna beel tawh kibang hi. Eite pen beel sunga kihuan sa tawh i kibang hi,’ ci uh hi.
  </para>
  <para style="p">
    <verse number="4" style="v" />Tua ahih ciangin Ezekiel aw, hih mite tungah thukhenna thu gen in,” a hong ci hi.
  </para>
  <para style="p">
    <verse number="5" style="v" />Ka sungah { Topa' } kha hong lutin mite tungah hih bangin thugen dingin hong sawl hi: “Israel mite aw, na thugente uh leh na ngaihsutnate khempeuh uh ka thei hi.
  </para>
  <para style="p">
    <verse number="6" style="v" />Hih khuasungah mi tampi tak that na hih manun kongzing khempeuhah si luanghawm kidim hi.
  </para>
  <para style="p">
    <verse number="7" style="v" />“Tua ahih ciangin Topa { Pasian } ahi keimah in note kiangah kong gen thu in: Hih khuapi, an huanna beel tawh kibang hi, na cih uh man hi. Beel sunga om sa pen na thahsa uh misi luanghawmte ahi hi. Ahi zongin note ahih leh khuapi sung panin kong lawnkhia ding hi.
  </para>
  <para style="p">
    <verse number="8" style="v" />Note in namsau na kihta uh hi. Ahi zongin namsau tawh note a hong sat ding mi kong paisak ding hi.
  </para>
  <para style="p">
    <verse number="9" style="v" />Khuapi sung panin note hong lakhia-in gamdang mite' khutsungah kong pia ding hi. Note a si dingin thu kong khen khin hi.
  </para>
  <para style="p">
    <verse number="10" style="v" />Na gamsung uhah galin na si ding uh hi. Tua ciangin { Topa } ka hih lamtak mi khempeuh in hong thei ding uh hi.
  </para>
  <para style="p">
    <verse number="11" style="v" />Note, beel sunga a om sa bang na hi kei uh hi. Hih khuapi in note hong hulo ding hi. Israel gamsung na omna peuhpeuh uhah gim kong pia ding hi.
  </para>
  <para style="p">
    <verse number="12" style="v" />Note' kiima om minam dangte' ngeinate zui-in na om laitakun kei pen { Topa } ka hihna thu, na palsat uh thukhamte keima thukham ahihna, leh na zuihloh uh thupiaknate keima thupiak ahihna na thei ding uh hi, ci-in gen in,” a hong ci hi.
  </para>
  <para style="p">
    <verse number="13" style="v" />Tua bangin thu genin ka om laitakin Benaiah' tapa Pelatiah hong din'sih hi. Kei zong leilakah boksukin ka kiko a, “Topa { Pasian } aw, Israel gamsungah a omlai mi khempeuh thah khit sawm na hi hiam?” ka ci hi.
  </para>
  <para style="p">
    <verse number="14" style="v" />{ Topa } in kei tungah thu hong gen a,
  </para>
  <para style="p">
    <verse number="15" style="v" />“Mihing ahi Ezekiel aw, Jerusalem khuasunga teng mite in nang leh salin a om na mipihte' thu gen uh a, ‘Salin a om mite pen { Topa } tawh kigamla om lua khinta uh hi. Amah in eima luah dingin hih gam hong pia khinta hi,’ ci uh hi.
  </para>
  <para style="p">
    <verse number="16" style="v" />Tua ahih ciangin na salpihte kiangah hih bangin keima thugente va gensawn in: A gamlapi gamah a teng dingin puakhia-in, gamdangah a thehthangpa pen keimah ka hi hi. Ahi zongin amaute' omna gamdangah tawlkhat sung bek kei a hong bia dingin ka omsak hi.
  </para>
  <para style="p">
    <verse number="17" style="v" />“Tua ahih manin { Topa } ahi keimah in amaute kiangah ka gen thu va gen in. Amaute ka thehthangna gam panin khawmkikin, amaute tungah Israel gam ka piakik ding hi.
  </para>
  <para style="p">
    <verse number="18" style="v" />Amaute hong ciahkik ciangin a nin nate khempeuh leh a muhdahhuai milimte khempeuh a nilkhia ding uh ahi hi.
  </para>
  <para style="p">
    <verse number="19" style="v" />Amaute tungah lungsim thak leh ngaihsutna thak ka pia ding hi. Amaute' suang lungtang paihkhiat sakin mihing lungtang ka guan' ding hi.
  </para>
  <para style="p">
    <verse number="20" style="v" />Tua ciangin amaute in ka thukhamte zui-in ka thupiak khempeuh citakin mang ding uh hi. Amaute pen keima mi hi-in, kei pen amaute' Pasian ka hi ding hi.
  </para>
  <para style="p">
    <verse number="21" style="v" />Ahi zongin a nin a muhdahhuai milim a bia nuamte ahih leh gim ka pia ding hi. Amau' gamtatna tawh a kizui-in gim ka pia ding hi, Topa { Pasian } ahi keimah in hih thu ka hong gen hi,” a hong ci hi.
  </para>
  <para style="p">
    <verse number="22" style="v" />Tua ciangin a leeng dingin kherub-te in a kha uh zal a, a leengpeite in zong a zui hi. Israel-te' Pasian' minthan'na vang amaute' tung sanah a om hi.
  </para>
  <para style="p">
    <verse number="23" style="v" />Tua ciangin { Topa' } minthan'na vang zong khuapi sung panin paikhia-in khuapi nisuahna lamah a om mualtungah a om hi.
  </para>
  <para style="p">
    <verse number="24" style="v" />Tua ciangin ka maang sung mahin Pasian' kha in hong leen'pihin Babylon gamah salin a omte kiang hong tun'pih hi. Tua ciangin ka maangmuhna hong beita a,
  </para>
  <para style="p">
    <verse number="25" style="v" />{ Topa } in kei hong muhsaksa thute khempeuh, salin a om mite kiangah ka gen hi.
  </para>
  <chapter number="12" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, a lehdo thei mite lakah a teng na hi hi. Amaute in mit nei napi-in khua mulo uh hi. Amaute pen a lehdo thei mite ahihna hang uh ahi hi.
  </para>
  <para style="p">
    <verse number="3" style="v" />Ezekiel aw, tu-in galtai dingte' gamtat bangin na van puak ding guang in la, suntangpi-in paikhia in. Na omna panin na paikhiatlam mi khempeuh musak in. A lehdo thei mi ahih tei hangun a thu theithei khading uh hi.
  </para>
  <para style="p">
    <verse number="4" style="v" />Khuavak lai-in mite' muhin salin a pai dingin na van guang in la, nitak ciangin salin a pai ding bangin na paikhiatna mite musak in.
  </para>
  <para style="p">
    <verse number="5" style="v" />Tua bangin amaute in hong et laitakin na kawm sulet in la, tua vang panin na van lakhia in.
  </para>
  <para style="p">
    <verse number="6" style="v" />Amaute' muhin na van na liangko-ah kisuanto in la, na paina ding mun na muh theihlohna dingin na mit tunsa-in khuamial lakah paikhia in. Hih bangin na gamtatna pen Israel mite-a' dingin hilhkholhna khat hi ding hi,” a hong ci hi.
  </para>
  <para style="p">
    <verse number="7" style="v" />Kei zong { Topa' } hong sawl bangin ka gamta hi. Galtaite' hih ding bang teekin tua sunin ka van guangin, tua nitak khuamial ciangin ka khut tawh kawm ka sulet hi. Amaute' muh mahin ka liangko-ah van kisuanin ka paikhia hi.
  </para>
  <para style="p">
    <verse number="8" style="v" />A zingsang ciangin { Topa } in kei kiangah thu hong gen a,
  </para>
  <para style="p">
    <verse number="9" style="v" />“Mihing ahi Ezekiel aw, a lehdo thei Israel mite in na gamtatna thu nang hong dot uh ciangin,
  </para>
  <para style="p">
    <verse number="10" style="v" />Topa { Pasian } ahi keimah in amaute kiangah ka gen thu tu-in gen in. Tua thu pen Jerusalem khuasung a uk ulianpa leh Jerusalem khuasungah a teng mi khempeuhte-a' ding ahi hi.
  </para>
  <para style="p">
    <verse number="11" style="v" />Na gamtatnasate pen amaute tungah a thupiang ding lahna lim ahihna thu gen in. Amaute pen a kiman, sal a suak ding mi ahi uh hi.
  </para>
  <para style="p">
    <verse number="12" style="v" />Amaute a uk ulianpa in khuamial lakah a liangko-in ama van pua-in paikhia ding hi. Ama paikhiatna dingin amaute in kulh tawhvang sakin tua panin amah suakta ding hi. Amah in a mai humcip ding ahih manin a paina ding mun mu theilo ding hi.
  </para>
  <para style="p">
    <verse number="13" style="v" />Ama paina ding munah ka ngenthang ka zak ding a, amah awk ding hi. Tua ciangin Babylon khuapi-ah amah ka paipih ding a, a khuapi a mulopi-in tua lai-ah a si ding hi.
  </para>
  <para style="p">
    <verse number="14" style="v" />A ulianpihte, a thulamlakte, leh amah a cingte, mun citengah ka thehthang ding a, amaute a that dingin namsau ka nungdelhsak ding hi.
  </para>
  <para style="p">
    <verse number="15" style="v" />Minam dangte' lak gamdangah amaute ka thehthang ciangin { Topa } ka hihna thu amaute in hong phawk ding uh hi.
  </para>
  <para style="p">
    <verse number="16" style="v" />Ahi zongin galsung, kialpi, leh natna sung panin tawmkhat ka suaktasak ding a, minam dangte' lakah a omna mun panun a gamtatnasate uh a muhdahhuaina phawkin, kei pen { Topa } ka hihna thu hong thei ding uh hi,” a hong ci hi.
  </para>
  <para style="p">
    <verse number="17" style="v" />{ Topa } in kei kiangah thu hong gen a,
  </para>
  <para style="p">
    <verse number="18" style="v" />“Mihing ahi Ezekiel aw, lau mahmahna tawh a ling kawmsa-in an ne-in tui dawn in.
  </para>
  <para style="p">
    <verse number="19" style="v" />Hih bangin na gamtatna pen, amaute' gama omlai ahi Jerusalem khuamite tungah Topa { Pasian' } thugenna ahihna thu va gen in. Amaute in launa lin'na tawh an ne-in tui dawn ding uh hi. Amau' gamsungah a tengte a hoih gamtat khat beek omlo ahih manin, a gamsung uhah a om mi khempeuh kipai khiatpihmang ding hi.
  </para>
  <para style="p">
    <verse number="20" style="v" />Mihing a dimna khuapite kisusia ding a, gamsung khempeuh gamkhing suak ding hi. Tua ciangin { Topa } ka hihna thu hong thei ding uh hi,” a hong ci hi.
  </para>
  <para style="p">
    <verse number="21" style="v" />{ Topa } in kei tungah thu hong gen a,
  </para>
  <para style="p">
    <verse number="22" style="v" />“Mihing ahi Ezekiel aw, bang hangin, ‘Hun beibei a, genkholhnate a tung omlo hi,’ cih paunak pen Israel mite' lakah zat belin kinei ahi hiam?
  </para>
  <para style="p">
    <verse number="23" style="v" />Tua ahih ciangin Topa { Pasian } ahi keimah in tua thu tawh kisai-in ka thugenna amaute kiangah va gen in. Hih paunak ka beisakta ding a, Israel mite in genin a nei nawn kei ding uh hi. Tu-in a hun a naina leh genkholhnate a manin a tun'na ding thu amaute kiangah va gen in.
  </para>
  <para style="p">
    <verse number="24" style="v" />Israel mite lakah maangmuhna manlo ahi a, genkholhna manlo ahi zongin om nawnlo ding hi.
  </para>
  <para style="p">
    <verse number="25" style="v" />{ Topa } ahi keimah in amaute tungah thu ka gen ding a, ka gen bangin tung takpi ding hi. Tu-in zekai nawnlo ding hi. A lehdo thei mihingte aw, hih dingin ka gen bangin nomau' nuntak sung mahmahin ka tungsak ding hi. Topa { Pasian } ahi keimah in thu ka gen khinzo hi,” a hong ci hi.
  </para>
  <para style="p">
    <verse number="26" style="v" />{ Topa } in kei tungah thu hong gen leuleu a,
  </para>
  <para style="p">
    <verse number="27" style="v" />“Mihing ahi Ezekiel aw, na maangmuhnate leh na thugen kholhnate pen mailam hun saupi ciangin a hong piang pan dingin Israel mite in ngaihsunkha uh hi.
  </para>
  <para style="p">
    <verse number="28" style="v" />Tua ahih ciangin Topa { Pasian } ahi keima thugenna: ‘Zekai cih om nawnlo ding a, ka gensa bangin tung ding hi. Topa { Pasian } ahi keimah in ka gen khinzo hi, ci hi,’ ci-in gen in,” a hong ci hi.
  </para>
  <chapter number="13" style="c" />
  <para style="p">
    <verse number="1" style="v" />{ Topa } in kei tungah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Israel kamsangte mawhsakna gen in. ‘{ Topa' } thugen ngai in,’ ci khemin amau' lungsim bangin thu a gente' tungah gen in.
  </para>
  <para style="p">
    <verse number="3" style="v" />Topa { Pasian' } thugen hih bang ahi hi: Hih kamsang haite in gimna thuak ding uh hi. Amaute in amau' lungsim bangin thu gentawmin, maangmu kineih uh hi.
  </para>
  <para style="p">
    <verse number="4" style="v" />Israel mite aw, na kamsangte uh ahih leh innsia lakah a om ngiate tawh kibang uh hi.
  </para>
  <para style="p">
    <verse number="5" style="v" />Amaute in kulh a kicipna munte cinglo uh a, a kicimte ciangkiklo uh ahih manin { Topa' } ni-in gal hong tun' ciangin Israel-te hu zolo ding uh hi.
  </para>
  <para style="p">
    <verse number="6" style="v" />Amaute' maangmuhnate zuaupi hi a, a thugen kholhnate uh zong zuauthu ahi hi. Keimah in amaute sawllo napi-in amaute in, ‘{ Topa } in hih bangin ci hi,’ ci khem uh hi. Tua bang hinapi-in amaute' thugente ka tun'sak ding a lamen lai uh hi.
  </para>
  <para style="p">
    <verse number="7" style="v" />Tua ahih manin amaute kiangah ka gen thu in: ‘Na maangmuhnate uh zuaupi hi a, na thugen kholhnate uh zuauthu ahi hi. Note kiangah keimah in thu hong genlo napi-in keima gen bangin na gen uh hi,’ ka ci hi,” a hong ci hi.
  </para>
  <para style="p">
    <verse number="8" style="v" />Tua ahih ciangin Topa { Pasian } in amaute kiangah, “Na thugente uh zuaupi hi a, na maangmuhnate uh zuaupi ahi hi. Tua ahih manin note kong langpan' hi.
  </para>
  <para style="p">
    <verse number="9" style="v" />Zuauthu tawh maangmu kineihin, mite a khialh theihna dingin zuauthu a genkhol no kamsangte gim a hong pia ding ka hita hi. Ka mite a kikhop uh ciangin tuate lakah na kihel kei ding uh a, Israel mite' min a kigelhna lakah note' min kigelhlo ding hi. Na gam uhah na ciahkik ngei nawn kei ding uh hi. Tua ciangin Topa { Pasian } ka hihna thu na hong thei ding uh hi.
  </para>
  <para style="p">
    <verse number="10" style="v" />Bang hang hiam cih leh thu hoihlo napi-in hoih hi, ci khemin ka mite lam na kaikhial uh hi. Ka mite in kulh dingin suang a cian uh ciangin no kamsangte in a tungtham buan tawh na zut uh hi.
  </para>
  <para style="p">
    <verse number="11" style="v" />Tu-in na kulh zut uh kicim hi. Tu-in guahpi ka zusak ding a, gialpite in tua kulh kha-in huihpi hat in mutgawp ding hi.
  </para>
  <para style="p">
    <verse number="12" style="v" />Tua bangin kulh a kicip ciangin na kulh zut uh bang phattuamna om ahi hiam, ci-in mite in hong dong ding uh hi.
  </para>
  <para style="p">
    <verse number="13" style="v" />“Tua ahih manin Topa { Pasian } ahi keima thugen in: Ka hehna tawh huihpi nungsakin, guahpi zusakin, gialpi kiasakin, tua kulhpi ka susia ding hi.
  </para>
  <para style="p">
    <verse number="14" style="v" />A tungtham na zut uh kulh sukhamin, thehthangin, a bul dawksak ding a sawm ka hi hi. Tua bangin ka suksiat ciangin note a hong denglum ding hi. Tua ciangin { Topa } ka hihna thu mi khempeuh in hong thei ding uh hi.
  </para>
  <para style="p">
    <verse number="15" style="v" />Tua bangin kulh leh tua kulh a zut note in ka hehna na thuak ding uh hi. Tua ciangin keimah in, ‘Tu-in kulh maimangta a, tua mah bangin kulh a zut mite —
  </para>
  <para style="p">
    <verse number="16" style="v" />thu hoihlo napi-in thu hoih hi, ci-in Jerusalem a lungmuan'na dingin thu a gen kamsangte zong bei khinta hi,’ ka ci ding hi. Topa { Pasian } ahi keimah in hih thu ka gen hi,” a hong ci hi.
  </para>
  <para style="p">
    <verse number="17" style="v" />Tua ciangin { Topa } in, “Mihing ahi Ezekiel aw, na mite' lakah a om, a thugen ding uh a phuaktawm numeite en in. Amaute' gamtatna hangin mawhsakna thu gen in la,
  </para>
  <para style="p">
    <verse number="18" style="v" />Topa { Pasian } ahi keimah in amaute tungah ka gen thu hih bangin gen in: No numeite in gimna na thuak ding uh hi. Mi khempeuh in a khutah a bulh ding uh leh a lu tungah a khip ding uh aite na bawl uh a, tua nate in mite' lungsim uk hi. Note' phattuamna dingin sihna ding leh hin'na ding vangliatna thu, ka mihingte tungah na zang nuam uh hi.
  </para>
  <para style="p">
    <verse number="19" style="v" />Mangbuhham khut khat dim leh anlum them tawmkhat na ngah theihna dingun ka mite' mai-ah kei nong minsiasak uh hi. A si dingin a kilawm lopite na that nuam uh a, a hing dingin a kilawm lopite na hingsak nuam uh hi. Tua bangin ka mite tungah zuauthu genin, amaute in note' thugen hong um uh hi.
  </para>
  <para style="p">
    <verse number="20" style="v" />“Topa { Pasian } ahi keimah in ka gen thu in: Sihna leh hin'na ukna-in na zat uh na aite uh ka deih kei hi. Note' khut panin tuate hong bawhkhiat sakin, ukcip dingin na hanciam uh mite ka khahkhia ding hi.
  </para>
  <para style="p">
    <verse number="21" style="v" />Na ai khipte uh zong hong hawkkhiat sakin note' khutsung panin ka mite ka suaktasak paisuak ding hi. Tua ciangin { Topa } ka hihna thu na hong thei ding uh hi.
  </para>
  <para style="p">
    <verse number="22" style="v" />Keima gen hilo napi-in na thuzuau genteng uh tawh mihoihte na lunggimsak uh a, migilote a sihtheihna dingun hong kiheilohna ding lamah na lehhanthot zawsop uh hi.
  </para>
  <para style="p">
    <verse number="23" style="v" />Tua ahih ciangin tu-in na zuau maangmuhnate uh leh mi lam a khialsak thei na thugen kholhnate uh beita ding hi. Note' khutsung panin ka mite ka honkhia ta ding a, tua ciangin { Topa } ka hihna thu na hong thei ding uh hi,” a hong ci hi.
  </para>
  <chapter number="14" style="c" />
  <para style="p">
    <verse number="1" style="v" />Tua ciangin Israel mi makai pawlkhat kei kiangah hong pai-in Pasian' deihna bang ahi hiam, ci-in hong dong uh hi.
  </para>
  <para style="p">
    <verse number="2" style="v" />Tua ciangin { Topa } in kei kiangah thu hong gen a,
  </para>
  <para style="p">
    <verse number="3" style="v" />“Mihing ahi Ezekiel aw, hih mite in milim bia uh a, milim in mawhna sungah amaute tun'pih hi. Amaute' thu theihnopte a gen dingin hong um uh ahi uh hiam?
  </para>
  <para style="p">
    <verse number="4" style="v" />Tua ahih ciangin Topa { Pasian } ahi keimah in amaute tungah ka gen hih thute gen in: Milim bia-in mawhna sungah milimte kitun'sak a, tua khit ciangin kamsangte tungah thu a dong dingin a hong pai Israel mi peuhmah in keima thudawn'na kam ngah ding uh hi. Tua thudawn'na pen a milim tampite uh in a zak dingun a kilawm dawn'na hi ding hi.
  </para>
  <para style="p">
    <verse number="5" style="v" />Tua milimte in keima kiang panin Israel mite paikhiatpih uh a, ahi zongin tua bangin ka dawn'na tawh kei lamah ka mite ngahkik dingin ka kilamen hi.
  </para>
  <para style="p">
    <verse number="6" style="v" />“Tua ahih ciangin Topa { Pasian } ahi keima thugen pen Israel mite tungah hih bangin gen in: Hong kihei kik un la, na milimte uh nusia un.
  </para>
  <para style="p">
    <verse number="7" style="v" />Israel mite khat peuhpeuh ahi a, Israel mite lakah a om gamdang mi khat peuhpeuh ahi zongin, kei kiang panin paikhia-in milim bia a, milim in mawhna sungah a tun'pih khit ciangin kamsangpa tungah thu a dong dingin a pai leh, { Topa } ahi keimah in ama thudotna ka dawng ding hi.
  </para>
  <para style="p">
    <verse number="8" style="v" />Amah nialin, midangte' etteh dingin ka bawl ding hi. Keima mite lak panin amah ka lakhia ding hi. Tua ciangin { Topa } ka hihna thu na thei ding uh hi.
  </para>
  <para style="p">
    <verse number="9" style="v" />Kamsang khat peuhpeuh in khemna tawh a manloin thu hong dawn' leh, { Topa } ahi keima khem hi ding hi. Israel mite lak panin tua kamsangpa ka lakhia ding hi.
  </para>
  <para style="p">
    <verse number="10" style="v" />Kamsangpa leh kamsang thu a dongpa a gim thuakna uh kibang ding hi.
  </para>
  <para style="p">
    <verse number="11" style="v" />Israel mite in kei hong nusiatlohna ding leh a mawhna uh tawh a kinitsak lohna dingun hih bangin ka hih ding hi. Amaute pen keima mi hi ding uh a, kei pen amaute' Pasian ka hi ding hi. Topa { Pasian } ahi keimah in hih thu ka gen hi,” a hong ci hi.
  </para>
  <para style="p">
    <verse number="12" style="v" />{ Topa } in kei kiangah thu hong gen a,
  </para>
  <para style="p">
    <verse number="13" style="v" />“Mihing ahi Ezekiel aw, gam khat peuhpeuh in khialhna bawlin kei tungah hong thuman kei leh keimah in a annek dingteng uh ka susia ding hi. Kialpi tungsakin a mihing a ganhingin ka siasak ding hi.
  </para>
  <para style="p">
    <verse number="14" style="v" />Noah, Daniel, leh Job, hih mihing thumte nangawn, amaute' lakah a om hi leh, amaute' hoihna in amau' nuntakna ciat bek mah suahtakzo ding uh hi, Topa { Pasian } in ci hi.
  </para>
  <para style="p">
    <verse number="15" style="v" />Mite a that dingin gamsa kihtakhuaite khahkhia-in, kuamah khual a zin ngamlo dingin tua gamsung a lauhuai-in om leh,
  </para>
  <para style="p">
    <verse number="16" style="v" />tua gamsungah hih mihing thumte nangawn a om bang hi leh, amaute' tanute leh tapate nangawn uh suahtak zoloin, amaute' nuntakna ciat bek mah suahtakzo ding uh a, tua gam pen gamkhing suak takpi ding hi, ci-in a nungta Topa { Pasian } ka kiciam hi.
  </para>
  <para style="p">
    <verse number="17" style="v" />Tua gamsungah gal tungsakin, mihing ganhing a siaksiang dingin a husia galhiamte kizang leh,
  </para>
  <para style="p">
    <verse number="18" style="v" />tua sungah hih mihing thumte a om hangin amau' pumpi ciat simloh, amau' tate nangawn suahtakzo tuanlo ding hi, ci-in a nungta Topa { Pasian } ka kiciam hi.
  </para>
  <para style="p">
    <verse number="19" style="v" />Tua gamah pulpi tungsakin, ka hehna tawh mihing ganhing sisak leng,
  </para>
  <para style="p">
    <verse number="20" style="v" />tua sungah Noah, Daniel, leh Job-te a om ahi zongin, amaute' hoihna in amau' nuntakna ciat bek a hutzawh cihloh, amaute' tate nangawn huzo tuanlo ding hi, ci-in a nungta Topa { Pasian } ka kiciam hi.
  </para>
  <para style="p">
    <verse number="21" style="v" />“Topa { Pasian' } thugen hih bang ahi hi: Mihing ganhing a sumai dingin gimna nasia pen li ahi gal, kialpi, a kihtakhuai gamsate, leh natna, Jerusalem-ah ka tungsak ding hi.
  </para>
  <para style="p">
    <verse number="22" style="v" />A tanute a tapate a paikhiatpih dingin mi khat peuhpeuh a suaktazo kha a om a, nang kiangah hong pai leh, amaute' omzia na en in. Amaute' gitlohna zia na mu ding a, Jerusalem gim ka piakna a kilawm a thuman mah ahihna na phawk ding hi.
  </para>
  <para style="p">
    <verse number="23" style="v" />Amaute' gitlohna zia na muh ciangin ka hihnate khempeuh a kilawm mah ahihna na phawk ding hi. Topa { Pasian } in thu hong gen khinta hi,” a hong ci hi.
  </para>
  <chapter number="15" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, leenggui pen singkung tawh bangci kiteh ding ahi hiam? Tulaka om singkungte tawh tehna-in leenggui hiangte banga kimang ahi hiam?
  </para>
  <para style="p">
    <verse number="3" style="v" />Leengguite na-in kizang thei ahi hiam? Vankhaina-a zat ding singzum khet dingin kimang thei ahi hiam?
  </para>
  <para style="p">
    <verse number="4" style="v" />Meitawhna ding bekin kimang hi. A mong tuak a kattum khit ciangin a omlai a zulkatteng, bangin kimang nawn ahi hiam?
  </para>
  <para style="p">
    <verse number="5" style="v" />A kat ma-in zong bangmahin kimanglo ahih manin, kangin a vom khit ciangin a kiman'na omlo semsem hi.
  </para>
  <para style="p">
    <verse number="6" style="v" />“Tua ahih ciangin Topa { Pasian } in hih bangin ci hi: Tulaka om singte in kiman'na nei hi. Ahi zongin leengguite kila-in a kihaltum mah bangin Jerusalem-a teng mite lakhia-in
  </para>
  <para style="p">
    <verse number="7" style="v" />gim ka pia ding hi. Mei panin khatvei a suahtak khit hangun tu-in mei in amaute kangtum ding hi. Amaute gim ka piak ciangin { Topa } ka hihna thu na hong thei ding hi.
  </para>
  <para style="p">
    <verse number="8" style="v" />Kei' tungah amaute hong citaklo uh ahih manin gamsung khempeuh gamkhing ka suaksak ding hi, Topa { Pasian } in ci hi,” a hong ci hi.
  </para>
  <chapter number="16" style="c" />
  <para style="p">
    <verse number="1" style="v" />{ Topa } in kei tungah thu hong genkik a,
  </para>
  <para style="p">
    <verse number="2" style="v" />“Mihing ahi Ezekiel aw, a muhdahhuai-in a gamtatna thu Jerusalem' tungah gen in.
  </para>
  <para style="p">
    <verse number="3" style="v" />Topa { Pasian } in Jerusalem tungah ka gen hih thute gen in: Jerusalem aw, nang pen Kanaan gam panin a piang na hi hi. Na pa pen Amor mite hi a, na nu pen Hit mite ahi hi.
  </para>
  <para style="p">
    <verse number="4" style="v" />Nang na suah lai-in kuamah in hong donlo hi. Na lai hong kitansaklo a, hong kisillo a, ci tawh zong hong kizutlo a, puan tawh zong hong kitunlo hi.
  </para>
  <para style="p">
    <verse number="5" style="v" />Hihte khempeuh a hong hih dingin kuamah in nang hehpihna lungsim hong neilo hi. Na suah lai-in kuamah in nang hong itlo ahih manin gamlakah nang hong kipaidak lel hi.
  </para>
  <para style="p">
    <verse number="6" style="v" />“Tua ciangin na kiangah kong paikha a, sisan naisan lakah na kitomtom kong mu hi. Tua bangin na om laitakin na sihlohna dingin thu kong pia hi.
  </para>
  <para style="p">
    <verse number="7" style="v" />Singkung hoih bangin nang kong khangtosak hi. Nang cidamin nong khangto a, nungak nong suak hi. Na nawite zong hoihtak mahin hong bawk a, na mul zong hong po ta hi; ahi zongin guaktangin na om hi.
  </para>
  <para style="p">
    <verse number="8" style="v" />“Nang kong muhkhak kik ciangin pasal nei thei ding hun na hita hi. Na pum guakin a om kimlai, ka puan tawh kong khuh a, na zumhuainateng hong seelsakin, ten'pih dingin kam kong ciam hi. Kong kamciamna tangtung sakin nang pen keima-a' nong suak hi, Topa { Pasian } in ci hi.
  </para>
  <para style="p">
    <verse number="9" style="v" />Kei zong tui la-in na tunga si baangteng kong sawpkhiatsak a, oliv thau tawh kong zut zol hi.
  </para>
  <para style="p">
    <verse number="10" style="v" />Puanphan kizem hoihte tawh nang hong zemin, savun hoihpen tawh a kibawl khedap hong bulhsakin, saihadial puan hong khimsakin, nai puantungsilh kong silhsak hi.
  </para>
  <para style="p">
    <verse number="11" style="v" />Kizepna a manphate nang kong pia a, tau hong butsakin khainiang kong oksak hi.
  </para>
  <para style="p">
    <verse number="12" style="v" />Nakbahte, bilbahte, leh na khuk ding kumpi lukhu hoih kong guan hi.
  </para>
  <para style="p">
    <verse number="13" style="v" />Tua bangin kham leh ngun kibawl kizepnate tawh na kizem a, saihadial puan, nai puan, leh a kiphan a kizem puante bek na silh tawntung hi. Annel hoihpen pawl a kibawl anlum ne-in, nek ding khuaizu leh oliv thaute na kitasam ngei kei hi. Na hoihna a kigen theilo zahin hong om a, kumpinu na suak hi.
  </para>
  <para style="p">
    <verse number="14" style="v" />A paubaang hetlo dingin nang hong bawl ka hih manin gam khempeuhah na melhoihna kithang kawikawi hi, Topa { Pasian } in ci hi.
  </para>
  <para style="p">
    <verse number="15" style="v" />“Ahi zongin na melhoihna leh na minthan'na a sia lamin zangin, na tuah peuhpeuh luppih ding zolna-in na zang hi.
  </para>
  <para style="p">
    <verse number="16" style="v" />Na puan pawlkhatte, na biakna mun zepna dingin na zang a, numei paktat bangin mi citeng tungah na pumpi na pia hi.
  </para>
  <para style="p">
    <verse number="17" style="v" />Nang kong piaksa kham leh ngun kibawl kizepnate, pasal limin na bawl a, tuate tawh paktatna na gamta hi.
  </para>
  <para style="p">
    <verse number="18" style="v" />Nang ka hong piak, a kizem a kiphan puan hoihte la-in milimte na silhsak a, nang ka hong piak oliv thau leh paknamtuite, milim biakna-in na zang hi.
  </para>
  <para style="p">
    <verse number="19" style="v" />Na nek dingin a limci pen annel, oliv thau, leh khuaizu kong pia a, ahi zongin milim maipha zon'na dingin biakna-in tuate na zang hi.
  </para>
  <para style="p">
    <verse number="20" style="v" />“Tua ciangin kei tawh na neih na tanute leh tapate la-in milim biakna-in haltum dingin na pia hi. Kei tungah na cihtaklohna thuneu lua sa a,
  </para>
  <para style="p">
    <verse number="21" style="v" />milim biakna dingin ka tate piathuah lai na hi hiam?
  </para>
  <para style="p">
    <verse number="22" style="v" />Hih bangin numei paktat nuntakna tawh a mindaihuai-in na om laitakin na neulai thu, guaktangin na omlai, sisan naisan lakah na kitomtom lai thu na phawkkha kei hi.
  </para>
  <para style="p">
    <verse number="23" style="v" />“Topa { Pasian } in hih bangin ci hi: Gimna na thuak ding hi. Hih bang siatna nam khempeuh na gamta khin a,
  </para>
  <para style="p">
    <verse number="24" style="v" />lam gei khempeuhah milim biakna ding mun bawlin, paktatna na gamta hi.
  </para>
  <para style="p">
    <verse number="25" style="v" />Na melhoihna beelmang na kizutnelh hi. Na kimuhpih peuhpeuh tungah na pumpi na kipia a, a ni ni-in na paktatna na khan' semsem hi.
  </para>
  <para style="p">
    <verse number="26" style="v" />A lan mahmah na veng Egypt mite na luppih a, na paktatna tawh kei nong hehsak hi.
  </para>
  <para style="p">
    <verse number="27" style="v" />“Tu-in nangmah gim a pia ding leh na nopsaknateng a lakhia dingin ka khut ka lik khin hi. Nang hong mudahin, na gamtat hoihlohna hangin nang a hong hua Filistia mite' khutsungah nang kong piazo hi.
  </para>
  <para style="p">
    <verse number="28" style="v" />Bang hang hiam cih leh a dangte tawh lungkimzo nailo na hih manin Assiria mite na nungdelh lai hi. Tuate tawh na paktat a, ahi zongin na lungkimzo nai sam kei hi.
  </para>
  <para style="p">
    <verse number="29" style="v" />Sumbawl Babylon mite tawh na paktat a, ahi zongin tuate tawh zong na lungkimzo tuan nai sam kei hi.
  </para>
  <para style="p">
    <verse number="30" style="v" />“Topa { Pasian } in hih bangin ci hi: A bangci lawmlawm na hi hiam? Zumna mel theiloin hih bangin na paktat hi.
  </para>
  <para style="p">
    <verse number="31" style="v" />Kongzing citengah milim biakna ding mun na bawl a, paktatna na gamta hi. Ahi zongin numei paktat dangte bangin sum a ngah zong na hi kei hi.
  </para>
  <para style="p">
    <verse number="32" style="v" />A pasal itzaw loin, gamdang mite tawh mawhna a bawl numei tawh na kibang hi.
  </para>
  <para style="p">
    <verse number="33" style="v" />Numei paktatte sum tawh kiguai a, ahi zongin nang in na lunggulhte tungah letsong pia zawsopin, nang a hong luppih dingin mun khempeuh panin mi na guaizaw hi.
  </para>
  <para style="p">
    <verse number="34" style="v" />Nang pen a tuampian numei paktat na hi hi. Kuamah in na tuaci gamtatna dingin hong zollo hi. Nang tungah sum tawh guaihna hong kipia loin nang in na pia zawsop hi. Tua ahih manin a tuampian mahmah na hi hi.
  </para>
  <para style="p">
    <verse number="35" style="v" />“Tua ahih ciangin a paktat Jerusalem aw, { Topa' } thu ngai in.
  </para>
  <para style="p">
    <verse number="36" style="v" />Topa { Pasian } in hih bangin ci hi: Nang in na puante suahkhia-in, numei paktat bangin na pumpi, na lunggulh mite leh na milimte tungah kipia-in, milim biakna-in na tate that na hih manin
  </para>
  <para style="p">
    <verse number="37" style="v" />na lawm luite khempeuh — na it hita leh na muhdahte hita leh a vekpi-in ka kaikhawm ding hi. Na kimkotah amaute omsakin, tua ciangin na puanteng kong hawkkhiatsak ding a, na guaktangin na omna ka ensak ding hi.
  </para>
  <para style="p">
    <verse number="38" style="v" />Midangte tawh na mawhna hang leh na mi thahna hangin thu kong khen ding a, ka hehna tawh sihna kong thuaksak ding hi.
  </para>
  <para style="p">
    <verse number="39" style="v" />Na lunggulh mite' khutsungah kong pia ding a, na paktat gamtatna munte leh na milim biakna munte, amaute in susiagawp ding uh hi. Na puante leh a manpha na kizepnate hong lakkhiat sakin, na guaktangin hong koih ding uh hi.
  </para>
  <para style="p">
    <verse number="40" style="v" />“Amaute in mihonte hanthawnin, tua mihonte in suang tawh nang hong dengin, a namsau uh tawh hong satzan ding uh hi.
  </para>
  <para style="p">
    <verse number="41" style="v" />Amaute in na innte hong haltum sakin, na gimthuakna, numei honpi ensak ding uh hi. Numei paktat na hihna kong khawlsak ding a, na mawhpih ding pasalte sum tawh na guaihna kong khawlsak ding hi.
  </para>
  <para style="p">
    <verse number="42" style="v" />Tua ciangin ka hehna dam ding a, daitakin ka om ding hi. Na tungah ka heh nawn kei ding a, zong kong aam nawn kei ding hi.
  </para>
  <para style="p">
    <verse number="43" style="v" />Na neu lai-a kong bawlna na mangngilh a, hih bang tengin na gamtatnate tawh kei nong hehsak hi. Tua ahih manin na gamtatna tawh kizui-in kong thuk hi. A muhdahhuai na gamtat dangte banah bang hangin hih paktatna gamta thuah na hi hiam?” { Topa } in ci hi.
  </para>
  <para style="p">
    <verse number="44" style="v" />{ Topa } in, “Jerusalem aw, ‘Tanu in a nu sun,’ cih paunak pen mite in nang tungah hong zang ding uh hi.
  </para>
  <para style="p">
    <verse number="45" style="v" />Nang pen na nu' ta taktak na hi hi. Na nu in a pasal leh a tate mudah hi. A pasalte uh leh a tate uh a mudah na sanggam numeite mah tawh na kibang hi. Nang leh na sanggam numei ahi khuapi dangte in nu-in Hit mi nei-in, pa-in Amor mi na nei uh hi.
  </para>
  <para style="p">
    <verse number="46" style="v" />Na unu pen leilu lama om Samaria leh a khuaneute ahi hi.
  </para>
  <para style="p">
    <verse number="47" style="v" />Amaute' khekhap zui-in a muhdahhuai amaute' gamtatnate bek tawh na lungkimzo nai kei lai a, tawmvei sungin na gamtatnate khempeuhah amaute sangin na siazaw hi.
  </para>
  <para style="p">
    <verse number="48" style="v" />“Kei pen a nungta Topa { Pasian } ka hih takpi mah bangin kong cihin-ah: Nang leh na khuaneute' gamtatsiat zahin na sanggamnu Sodom leh a khuaneute gamtatsia ngei nailo hi.
  </para>
  <para style="p">
    <verse number="49" style="v" />Na sanggamnu' mawhna pen: Amah leh a tanute in nek ding tampi nei-in nuamsa mahmahin, daitakin om uh ahih manin amaute kiphasak uh a, a zawng a cimawhte donlo uh hi.
  </para>
  <para style="p">
    <verse number="50" style="v" />Amaute kihisakin ka deihloh nate gamta uh ahih manin, na theih mah bangin amaute ka nusia hi.
  </para>
  <para style="p">
    <verse number="51" style="v" />Samaria in nangma gamtatsiat zah lang gamtalo hi. Na sanggamnu sangin gamtat siazaw mahmah na hih manin, nang leh na sanggam numei dangte i etkak ciangin, amaute a mawh mahmah hinapi-in a mawhlo zah phialin hong kimu hi.
  </para>
  <para style="p">
    <verse number="52" style="v" />Tu-in na mindainateng na thuak kul hi. Na sanggam numeite' mawhna sangin nangma mawhnate naksiatzaw lua ahih manin nang kiang panin amaute a mawhlo tawh kibang phial hi. Na sanggam numeite a siangtho bangsak phial na hih manin zahla in la maizum in.
  </para>
  <para style="p">
    <verse number="53" style="v" />“Ahi zongin, Sodom leh a khuaneute, leh Samaria leh a khuaneute a cithei-in ka bawlkik ding hi. Tua mah bangin nang Jerusalem zong kong citheisak kik ding hi.
  </para>
  <para style="p">
    <verse number="54" style="v" />Na gamtatnasate hangin na maizum ding a, tua na maizumna in na sanggam numei dangte maingalsak tuam ding hi.
  </para>
  <para style="p">
    <verse number="55" style="v" />Na sanggam numei Sodom leh a khuaneute, leh Samaria leh a khuaneute cithei kikin a ngei uh bangkik ding a, nang leh na khuaneute zong na cithei kik ding uh hi.
  </para>
  <para style="p">
    <verse number="57" style="v" />Nangma siatnateng hong kipholak ma, na kiphatsak om hun laitakin na sanggamnu Sodom simmawhbawl hilo na hi hiam? Tu-in na simmawh ngei na sanggamnu mah na bang teekteek hi. Edom mite, Filistia mite, leh na kiima om nang hong mudahte in hong simmawhbawl hi.
  </para>
  <para style="p">
    <verse number="58" style="v" />Na gamtat hoihlohna, na zumhuai gamtatnateng na thuak kul hi, { Topa } in ci hi.
  </para>
  <para style="p">
    <verse number="59" style="v" />“Topa { Pasian } in hih bangin ci hi. Nang in i kamciamna leh i thuciamna donlo na hih manin nangma gamtatna bangin nang tungah kong gamta hi.
  </para>
  <para style="p">
    <verse number="60" style="v" />Ahi zongin na neu lai-a nang tawh i thuciamna lenkipin, a kimang tawntung ding thuciamna nang tawh ka bawl ding hi.
  </para>
  <para style="p">
    <verse number="61" style="v" />Na unu leh na naunu na ngahkik ciangin na gamtatnasa teng phawkkikin na mai a zum ding hi. Nang tawh i thuciamna sungah a kihelloh hangin amaute pen nangma tanu bangin hong om ding uh hi.
  </para>
  <para style="p">
    <verse number="62" style="v" />Nang tawh ka thuciamna ka bawlpha ding a, tua ciangin { Topa } ka hihna thu na hong thei ding hi.
  </para>
  <para style="p">
    <verse number="63" style="v" />Na gamtatnasa khempeuh kong maisak khit ciangin na gamtatnasa khempeuh na phawkkik ding a, maizum lua-in cihna ding mel theiloin na om ding hi, Topa { Pasian } in ci hi,” a hong ci hi.
  </para>
  <chapter number="17" style="c" />
  <para style="p">
    <verse number="1" style="v" />{ Topa } in kei tungah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Israel mite kiangah thugentehna khat gen in la,
  </para>
  <para style="p">
    <verse number="3" style="v" />Topa { Pasian } in hih bangin ci hi, ci-in gen in: Muvanlai a gol mahmah, a khate zong golin a kizal deda khat om hi. Tua muvanlai in khaveng hoih mahmah nei hi. Lebanon Mual tungah va leengin taamtak kung khat a dawn va kuaitan a,
  </para>
  <para style="p">
    <verse number="4" style="v" />sumbawlte' omna gamah pua-in sumbuk bawlte' khuapi sungah va koih hi.
  </para>
  <para style="p">
    <verse number="5" style="v" />Tua ciangin Israel gam panin leengguino khat la-in, a khan' theihna dingin tui a om tawntungna leihoih mun khatah a suan hi.
  </para>
  <para style="p">
    <verse number="6" style="v" />Tua leengguino hong khangin a hiangpha leengguipi hong suak hi. A hiangte pen muvanlai lamah zam a, a zungte in leisung thukpi-ah zung kha hi. Tua leenggui in hiang leh teh tampi tak nei hi.
  </para>
  <para style="p">
    <verse number="7" style="v" />“Tua ciangin a gol mahmah, a khate golin a mul a pha mahmah muvanlai dang khat a om hi. Tua ahih manin tua leenggui in, ama kisuannasa muna tui a ngah sangin tui a tamzaw piazo ding, ci-in lametna tawh tua muvanlai lamah a zung kha-in a tehte zong tua lam mah a ngasak hi.
  </para>
  <para style="p">
    <verse number="8" style="v" />Ahi zongin tua leenggui pen, a teh no-in, a gah gah thei-in leenggui lianpi a suah theihna dingin limtakin tui a ngah theihna mun leihoihna sungah a kisuan khinsa ahi hi.
  </para>
  <para style="p">
    <verse number="9" style="v" />“Tua ahih ciangin Topa { Pasian } ahi keimah in ka dotnop thu pen: ‘Hih leenggui hingin hoihtakin khangzo ding ahi hiam? Muvanlai masa pen in zungbawhin, a gahte zutkhia-in, a hiangte kuaitanin, keutumsak ding hilo ahi hiam?’ cihna ahi hi. Tua leenggui bawhkhiatna dingin thahatna ahi a, minam lianpi ahi zongin kisamlo hi.
  </para>
  <para style="p">
    <verse number="10" style="v" />Hih leenggui pen a kisuan hi mah hi. Ahi zongin hingin khangzo ding ahi hiam? Nisuahna huihpi in a mutkhiat ciangin keutum ding hilo ahi hiam? Tua a kisuanna munah keutum lel ding hilo ahi hiam?” a hong ci hi.
  </para>
  <para style="p">
    <verse number="11" style="v" />Tua ciangin { Topa } in kei tungah,
  </para>
  <para style="p">
    <verse number="12" style="v" />“Hih a lehdo thei mite in hih thugentehna a khiatna a thei uh hiam, dong in. Jerusalem khua-ah Babylon kumpipa hong pai-in a kumpipa leh a uliante manin Babylon-ah a ciahpihna thu gen in.
  </para>
  <para style="p">
    <verse number="13" style="v" />Amah in kumpipa' innkuanpih mite khat la-in, amah tawh thuciamna khat bawl a, ama tungah a thuman taktakna dingin kiciamna bawlsak hi. Tua gama miliante ciahpih hi.
  </para>
  <para style="p">
    <verse number="14" style="v" />Bang hang hiam cih leh tua minamte in lehdokik nawnloin, a thuciam bawlna uh a kizuihna ding a deihna ahi hi.
  </para>
  <para style="p">
    <verse number="15" style="v" />Ahi zongin Judah Kumpipa in amah lehdo veve a, sakol galkap honpite a ngen dingin Egypt gamah mi paisim sak hi. A deihna bangin tangtung ding ahi hiam? Tua bangin a gamtatna tawh suaktazo ding ahi hiam? A thuciamna palsat napi-in gimthuak loin om thei ding ahi hiam?
  </para>
  <para style="p">
    <verse number="16" style="v" />“Kei pen a nungta Topa { Pasian } ka hih mah bangin, kumpi tokhom tungah a tusak, Babylon kumpipa tawh a thuciamna palsat ahih manin Babylon gamah hih kumpipa si ding hi.
  </para>
  <para style="p">
    <verse number="17" style="v" />Babylon mite in mi tampi a thah theihna dingun kan bawlin dum a tawh uh ciangin a thahat Faro' galkap honpite nangawn in amah huh zolo ding uh hi.
  </para>
  <para style="p">
    <verse number="18" style="v" />Amah in a kiciamna leh a thuciamna palsatin hih bangin gamta khin ahih manin, amah suakta ngeilo ding hi.
  </para>
  <para style="p">
    <verse number="19" style="v" />“Tua ahih ciangin kei pen a nungta Topa { Pasian } ka hih mah bangin a zuih dingin keima min tawh a kiciam thukimna palsat ahih manin gim ka pia ding hi.
  </para>
  <para style="p">
    <verse number="20" style="v" />Amah a awk theihna dingin ngenthang ka zak ding a, amah ka awksak ding hi. Kei tungah amah hong thutaklo ahih manin Babylon-ah paipihin tua lai-ah gim ka pia ding hi.
  </para>
  <para style="p">
    <verse number="21" style="v" />A galkap muan'huai pente, galsungah si ding a, a suakta sunte zong mun citengah kithehthang ding hi. Tua ciangin { Topa } ahi keimah in thu a gen ka hihlam na phawk ding hi,” a hong ci hi.
  </para>
  <para style="p">
    <verse number="22" style="v" />Tua ciangin Topa { Pasian } in, “Keimah in taamtak sangpi a dawn khat la-in, a dawnngek khat ka satkhia ding a, mual sangpi dawn khatah ka suan ding hi.
  </para>
  <para style="p">
    <verse number="23" style="v" />Israel mual sangpen dawnah suanin, a hiang zai-in a gah luai ding a, taamtak lianpi khat suak ding hi. Tua tungah vasa nam khempeuh tawlnga ding a, bu bawlna munin a nei ding uh hi.
  </para>
  <para style="p">
    <verse number="24" style="v" />Tua ciangin singkung sangte phukin, singkung neute a liansakpa, singkung hingte keusakin, singkung keute a hingsakkik { Topa } ka hihna thu gamsunga om singkung khempeuh in hong thei ding uh hi. { Topa } ahi keimah in hih thu ka gen khin a, hih dingin ka gen bangin ka gamta ding hi,” a hong ci hi.
  </para>
  <chapter number="18" style="c" />
  <para style="p">
    <verse number="1" style="v" />{ Topa } in kei tungah thu hong gen leuleu a,
  </para>
  <para style="p">
    <verse number="2" style="v" />“Israel gamsungah mite in zat belin a neih paunak, ‘A pate in leenggah thuk ne a, a tate' ha kim,’ cihna pen bang a cihnopna ahi hiam?
  </para>
  <para style="p">
    <verse number="3" style="v" />Kei pen a nungta Topa { Pasian } ka hih mah bangin kong genin-ah: Israel gamsungah hih paunak na zang nawn kei ding uh hi.
  </para>
  <para style="p">
    <verse number="4" style="v" />Mi khempeuh keima-a' hi a, pate ahi a, tate ahi zongin keima-a' ahi hi. A mawh mipa bek si ding hi.
  </para>
  <para style="p">
    <verse number="5" style="v" />“Gentehna-in mi a hoih mahmah, a thuman, a diktat mi khat om hi.
  </para>
  <para style="p">
    <verse number="6" style="v" />Amah in Israel mite' milim biakte biakpihlo a, milim biakna pialo ding, ci-in a kikhamna munah milim biakna sate zong nelo hi. Midangte' zi zong luppih dingin zollo a, numei in nin a neih laitakin zong luppihlo hi.
  </para>
  <para style="p">
    <verse number="7" style="v" />Kuamah khemlo a, kuama na zong sutlo hi. Sum leitawi a lapa in khapna van a apte zong piakik hi. Gilkialte an vakin, puan neilote puan guan hi.
  </para>
  <para style="p">
    <verse number="8" style="v" />A meet bekbek lunggulhna-in sum leitawi pialo hi. Gamtatsiat ding utlo a, mite' thu a manin khensak hi.
  </para>
  <para style="p">
    <verse number="9" style="v" />Amah in ka thupiakte mangin, ka thukhamte hoihtakin zui hi. Tua bang mi pen mihoih ahih manin nungta ding hi, Topa { Pasian } in ci hi.
  </para>
  <para style="p">
    <verse number="10" style="v" />“Tua ciangin gentehna-in hih mihoihpa in tapa khat nei a, tua tapa in mi' na gu-in mi that a, a pa' gamtat ngeiloh a siateng gamta hi.
  </para>
  <para style="p">
    <verse number="11" style="v" />Amah in milim biakna pialo ding a kici munah a kipia biakna sate ne a, midangte' zite zolin luppih hi.
  </para>
  <para style="p">
    <verse number="12" style="v" />Mizawng mi cimawhte khemin, mi' na sut a, sum leitawi a lapa in khapna-in a piak nate piakik loin kemsuak hi. Milim bia-in a zumhuai-in gamta hi.
  </para>
  <para style="p">
    <verse number="13" style="v" />A meet lunggulhna-in sum leitawi pia a, a meet zong a kilawm loin tampi tak la hi. Hih bang mipa nungta ding ahi hiam? Nungta hetlo ding hi. Hih bangin a mindaihuaite khempeuh gamta ahih manin tuate' hangin amah si ding hi. Ama sihna pen ama mawhna hang ahi hi.
  </para>
  <para style="p">
    <verse number="14" style="v" />“Gentehna-in hih mihoihlopa in tapa khat hong nei hi. Tua a tapa in a pa' gamtat hoihlohna teng mu a, a pa' gamtat bangin gamtalo hi.
  </para>
  <para style="p">
    <verse number="15" style="v" />Israel mite' milim biakte biakpihlo a, a kikhamna munah biakna-in a kipia biakna sa zong nelo hi. Midangte' zi zollo a, zong luppihlo hi.
  </para>
  <para style="p">
    <verse number="16" style="v" />Kuamah bawlsialo a, kuama na zong sutlo hi. Sum leitawi a lapa in a khapna van a apte zong piakik hi. Gilkialte an vak a, puan neilote puan guan hi.
  </para>
  <para style="p">
    <verse number="17" style="v" />Gamtatsiat ding utlo a, a meet bekbek lunggulhna-in sum leitawi pialo hi. Ka thukhamte zui-in ka thupiakte mang hi. Tua ahih manin hih mipa pen nungta ding a, a pa' mawhna hangin si hetlo ding hi.
  </para>
  <para style="p">
    <verse number="18" style="v" />A pa in ahih leh mi' na sutin, mite tungah a sia gamta tawntung hi. Tua ahih manin ama mawhna hangin amahmah si hi.
  </para>
  <para style="p">
    <verse number="19" style="v" />“Ahi zongin, ‘Bang hangin a pa' mawhna a tapa in thuaklo ding ahi hiam?’ nong ci khading uh hi. A tapa a hoih a manin a gamtatna hang ahi hi. Amah in ka thukhamte kemin hoihtakin zui hi. Tua ahih manin pelloin amah nungta ding hi.
  </para>
  <para style="p">
    <verse number="20" style="v" />A si dingpa pen a mawh mipa ahi hi. Ta in pa' mawhna thuaklo ding a, tua mah bangin pa in ta' mawhna thuaklo ding hi. Mihoihpa in a hoihna thaman ngah ding a, migilopa in a gitlohna thaman thuak ding hi.
  </para>
  <para style="p">
    <verse number="21" style="v" />“Migilo khat in a mawh bawlna khawlin ka thukham zui hen la, a hoih a manin gamta leh, tua mipa silo ding a, pelloin nungta ding hi.
  </para>
  <para style="p">
    <verse number="22" style="v" />Ama mawhnasa khempeuh kimaisak ding a, amah a manin a gamtat manin nungta ding hi.
  </para>
  <para style="p">
    <verse number="23" style="v" />Migilo khat a si ka muh ciangin a lungdam dingin hong ngaihsun na hi uh hiam? Ka lung dam hetlo hi. Amah hong kisikin a nuntak ding pen keima deih ahi zaw hi.
  </para>
  <para style="p">
    <verse number="24" style="v" />Ahi zongin mihoih khat in a gamtat hoihnateng khawlin, migilote' gamtat bangin a mindaihuai gamtatsiate gamtat ding hong kipan leh, amah nungta paisuak ding ahi hiam? Nungta hetlo ding hi. A hoih ama gamtatnasate kiphawksaklo ding hi. Ama cihtaklohna leh ama mawhna hangin si ding hi.
  </para>
  <para style="p">
    <verse number="25" style="v" />“Ahi zongin note in, ‘{ Topa' } hihna zia manlo hi,’ na ci uh hi. Israel mite aw, ka thugen hong ngai un. Keima hihna zia a manloin ngaihsun na hi uh hiam? A manlo pen nomau' ngaihsutna zia hizaw hi.
  </para>
  <para style="p">
    <verse number="26" style="v" />Mihoih khat a gamtat hoih khawlin mawhna a bawl ciangin si ding hi. Ama sihna pen a gamtatsiatna hang ahi hi.
  </para>
  <para style="p">
    <verse number="27" style="v" />Migilo khat a gitlohna panin khawlin a hoih a manin gamta leh ama nuntakna a suahtak ahi hi.
  </para>
  <para style="p">
    <verse number="28" style="v" />Amah in a gamtatna phawkin a mawh bawlna khawl hi. Tua ahih manin amah si hetlo ding a, nungta paisuak ding hi.
  </para>
  <para style="p">
    <verse number="29" style="v" />Ahi zongin no Israel mite in, ‘{ Topa' } hihna zia manlo hi,’ na ci uh hi. Israel mite aw, keima hihna zia manlo ahi zenzen hiam? A manlo pen nomau' ngaihsutna zia hizaw hi.
  </para>
  <para style="p">
    <verse number="30" style="v" />“Topa { Pasian } ahi keimah in note kiangah kong genin-ah: Israel mite aw, na gamtatnasa bang ciatun thu kong khen ding hi. Kisik kikin na gamtatsiatna khempeuh panun khawl un la, na mawhna hangun kisisak kei un.
  </para>
  <para style="p">
    <verse number="31" style="v" />Na gamtatnasa uh mawhna khempeuh nusia un la, na lungsim uh leh na ngaihsutna uh thaksuaksak un. Bang hangin no Israel mite si nuam na hi uh hiam?
  </para>
  <para style="p">
    <verse number="32" style="v" />Kuama sih ding ka deih kei hi. Tua ahih manin na mawh gamtatna uh khawlin nungta un, Topa { Pasian } in ci hi,” a hong ci hi.
  </para>
  <chapter number="19" style="c" />
  <para style="p">
    <verse number="1" style="v" />Israel uliante hih bangin tamlawh in hong ci hi:
  </para>
  <para style="p">
    <verse number="2" style="v" />Na nu uh humpinelkai tawh kibang hi. Humpinelkai dangte tawh kikhawlin, a note a khoi hi.
  </para>
  <para style="p">
    <verse number="3" style="v" />A note khat thuhilh a, hong khangcing hi. Sabet zong hong siam a, mi hong ne hi.
  </para>
  <para style="p">
    <verse number="4" style="v" />Mite in tua thu za uh a, gum sungah awksak uh hi. Bawm sungah khum uh a, Egypt gamah paipih uh hi.
  </para>
  <para style="p">
    <verse number="5" style="v" />A pi' lametnateng beita hi. A no dang khat pantah leuleu a, a khangcing khat a suah hi.
  </para>
  <para style="p">
    <verse number="6" style="v" />Amah hong khangcing a, a dangte tawh kikhawl hi. Sabet zong hong siam a, mi hong ne hi.
  </para>
  <para style="p">
    <verse number="7" style="v" />Kulhpite sugawp a, khuapite siasak hi. Hawk zelzel a, a za mite lau mahmah hi.
  </para>
  <para style="p">
    <verse number="8" style="v" />Amah a hih dingin mite kikaikhawm uh a, mun khempeuh panin hong kuan uh hi. A ngenthang uh zak uh a, thangah a awksak uh hi.
  </para>
  <para style="p">
    <verse number="9" style="v" />Bawm sungah khum uh a, Babylon kumpipa kiang a tun'pih uh hi. Israel mualtung tengah ama hawkna a kizak nawnlohna dingin a khumcip uh hi.
  </para>
  <para style="p">
    <verse number="10" style="v" />Na nu uh, luitui gei-ah a kisuan leenggui tawh kibang hi. Tui tampi ngah a, a teh, a gah, a pha hi.
  </para>
  <para style="p">
    <verse number="11" style="v" />A gui hiangte hong lian a, kumpi ciangkhut hong suak hi. Leenggui hong khang a, van hong ban hi. A teh pha-in sang mahmah a, mi khempeuh in mu kim hi.
  </para>
  <para style="p">
    <verse number="12" style="v" />Ahi zongin hehna tawh leenggui kizungbawh a, leilak kiden'na hi. Nisuahna huihpi hong nung a, a gahteng keutumsak hi. A hiangte kikuaitan a, keu-in kihaltum hi.
  </para>
  <para style="p">
    <verse number="13" style="v" />Tui omlohna lei keu gamah tu-in hih leenggui kituah hi.
  </para>
  <para style="p">
    <verse number="14" style="v" />Hih leenggui mei in kang a, a hiang a gah kangtummang hi. A hiangte liankik nawnlo ding a, kumpi ciangkhut suakkik ngei nawnlo ding hi. Hih a tunga pen tamlawhna hi a, a kisa zelzel ngei khat ahi hi.
  </para>
  <chapter number="20" style="c" />
  <para style="p">
    <verse number="1" style="v" />Sal ka suah uh a kum sagih kum, a kha ngana, a ni sawm ni-in { Topa' } kiang panin thu a dong dingin Israel makai pawlkhat ka kiangah hong pai uh hi.
  </para>
  <para style="p">
    <verse number="2" style="v" />Tua ciangin { Topa } in kei tungah thu hong gen a,
  </para>
  <para style="p">
    <verse number="3" style="v" />“Mihing ahi Ezekiel aw, Topa { Pasian } ahi keimah in amaute tungah ka gen, ‘Kei tungah thu a dong dingin hong pai na hi uh hiam? Kei pen a nungta Topa { Pasian } ka hih mah bangin note' thudotin ka om het kei ding hi, ci-in gen in,’ hong ci hi.
  </para>
  <para style="p">
    <verse number="4" style="v" />“Mihing ahi Ezekiel aw, amaute tungah thu a khen dingin na kiging nai hiam? Na kigin' khit leh amaute tungah thu khen in. A pu a pate uh' gamtat hoihlohna teng amaute phawksak in.
  </para>
  <para style="p">
    <verse number="5" style="v" />Amaute tungah keima thugente gen in. Israel mite ka teel laitakin amaute tungah thuciamna khat ka bawl hi. Egypt gamsungah amaute tungah ka kilang a, kei pen Topa note' { Pasian } ka hi hi, ci-in ka kigen hi.
  </para>
  <para style="p">
    <verse number="6" style="v" />Egypt gam panin amaute paikhiatpihin, amaute-a' dingin ka zon'khiatsak, bawngnawi leh khuaizu tui bangin a luan'na gam ahi, gamsung khempeuh panin a hoihpenna munah amaute ka tun'pih ding ni teek mahin ka kiciam hi.
  </para>
  <para style="p">
    <verse number="7" style="v" />Kei pen Topa amaute' { Pasian } ka hih manin a muhdahhuai a milim itte uh paikhia-in, Egypt mite' pasian manlote tawh a kinitsak lohna ding uh ka gen hi.
  </para>
  <para style="p">
    <verse number="8" style="v" />Ahi zongin amaute in kei hong demin, ka thugen hong ngailo uh hi. A muhdahhuai a milimte uh paikhia tuanlo uh a, Egypt pasian-te zong nusialo uh hi. Tua hi a, ka heh mahmahna teng Egypt gamsungah thuaksakgawp ning, ci-in ka ngaihsun hi.
  </para>
  <para style="p">
    <verse number="9" style="v" />Ahi zongin Egypt gam panin no Israel mite kong paikhiatpih ding hi, ci-in amau' ompih mite' zakin gen khin ka hih manin, tua bangin gim thuaksak leng keima min a daisak suak ding, cih ngaihsutna hangin gim ka pia kei hi.
  </para>
  <para style="p">
    <verse number="10" style="v" />“Tua ahih ciangin Egypt gam panin amaute paikhiatpihin gamlak ka tun'pih a,
  </para>
  <para style="p">
    <verse number="11" style="v" />a zui peuhpeuh a nuntak theihna ding ka thukhamte leh ka thupiaknate ka hilh hi.
  </para>
  <para style="p">
    <verse number="12" style="v" />{ Topa } ahi keimah in amaute pen mi siangtho-in ka bawlna thu a phawkna dingun kote' kikalah thukimna limin Sabbath tan' ding thu ka pia hi.
  </para>
  <para style="p">
    <verse number="13" style="v" />Ahi zongin Israel mite in gamlak nangawnah kei hong dem uh a, a zui peuhpeuh in nuntakna a ngahna ding uh ahi keima thukhamte leh ka thupiaknate a nial uh hi. Ka Sabbath-te zong nakpi takin siasak uh hi. Tua ahih manin amaute a maiman'na dingin ka hehnateng gamlakah a thuaksakgawp dingin ka kithawi hi.
  </para>
  <para style="p">
    <verse number="14" style="v" />Ahi zongin Egypt gam panin amaute ka paikhiatpihna minam dangte in hong mu khin ahih manin tua bangin gamta leng, keima mindaina ding mah hi zel ahih manin amaute bangmah ka cih kei hi.
  </para>
  <para style="p">
    <verse number="15" style="v" />Tua ahih manin bawngnawi leh khuaizu tui bangin a luan'na, gam hoihpen ahi, amaute tungah ka piaksa gamah amaute ka paipih lohna ding thu, gamlakah ka kiciam hi.
  </para>
  <para style="p">
    <verse number="16" style="v" />Tua bangin kiciamna ka bawlna pen, amaute in ka thupiaknate nialin, ka thukhamte zuilo uh a, ka Sabbath-te siasak uh hi. Amaute in kei hong biak ding uh sangin milim biak ding utzaw uh ahihna hang ahi hi.
  </para>
  <para style="p">
    <verse number="17" style="v" />“Ahi zongin amaute ka khasiat a, gamlakah amaute ka susia kei a, ka maimangsak kei hi.
  </para>
  <para style="p">
    <verse number="18" style="v" />A tate uh kiangah, ‘Na pu na pate un a bawl thukhamte zui kei un la, amaute' tat ngeinate zui kei un. A milim biakte uh tawh zong kininsak kei un.
  </para>
  <para style="p">
    <verse number="19" style="v" />Kei pen { Topa } ahi note' Pasian ka hi hi. Ka thukhamte zui un la, ka thupiaknate bangin gamta un.
  </para>
  <para style="p">
    <verse number="20" style="v" />Kei pen { Topa } ahi note' Pasian ka hihna na phawkna ding uh leh note tawh i bawlsa thukimna lim dingin Sabbath-te na siangthosak un,’ ka ci hi.
  </para>
  <para style="p">
    <verse number="21" style="v" />“Ahi zongin a tate nangawn un kei hong dem uh hi. A zuite in nuntakna a ngahna ding ahi ka thukhamte palsatin ka thupiaknate manglo uh a, Sabbath-te siasak uh hi. Tua ahih manin, ka hehnateng gamlakah thuaksak gawpin, amaute a sumai dingin ka kithawi hi.
  </para>
  <para style="p">
    <verse number="22" style="v" />Ahi zongin tua bangin hih leng, Egypt gam panin Israel mite ka paikhiatpih hong mu mite' lakah ka min dai ding ahih manin amaute ka susia kei hi.
  </para>
  <para style="p">
    <verse number="23" style="v" />Tua ahih manin leitung gam khempeuhah amaute ka thehthang gawpna ding thu, amaute tungah kiciamna dang khat tua gamlakah ka bawl leuleu hi.
  </para>
  <para style="p">
    <verse number="24" style="v" />Hih bangin kiciamna ka bawlna pen, amaute in ka thupiaknate nialin, ka thukhamte zuilo uh a, ka Sabbath-te siasak uh hi. Tua banah a pu a pate un a biak milimte mah a biakna hang uh ahi hi.
  </para>
  <para style="p">
    <verse number="25" style="v" />“Tua ahih manin kei zong amaute-a' dingin nuntakna a piangsaklo thukhamte leh thupiaknate amaute tung-ah ka pia hi.
  </para>
  <para style="p">
    <verse number="26" style="v" />Amaute' biakpiaknate mah tawh amau mah kininsakin, a tapa upa pente uh zong biakna-in ka piasak hi. Hih bangin ka hihna pen amaute gimpiakna leh kei pen { Topa } ka hihna thu a hong theihna ding uh ahi hi.
  </para>
  <para style="p">
    <verse number="27" style="v" />“Tua ahih ciangin mihing ahi Ezekiel aw, Topa { Pasian } ahi keima thugen pen Israel mite tungah hih bangin gen in: A cihtaklohna uh tawh na pu na pate un ka min hong daisakin kei hong hehsak uh hi.
  </para>
  <para style="p">
    <verse number="28" style="v" />Amaute tungah piak dingin ka ciamna gamah amaute ka paipih hi. Amaute in mual sang ahi a, singnim khat peuhpeuh ahi zongin a muh uh ciangin tua bang mun khempeuhah biakna a pia uh hi. Meihal biakna a piakna uh leh tuiphih biakna a piaknate uh tawh kei hong hehsak uh hi.
  </para>
  <para style="p">
    <verse number="29" style="v" />Amaute kiangah, ‘Na paina uh mun sangte bang ahi hiam?’ ci-in ka dong hi. Tua ahih manin tua huna kipanin tua munte pen ‘Mun Sangte,’ kici hi.
  </para>
  <para style="p">
    <verse number="30" style="v" />Tua ahih ciangin Israel mite tungah Topa { Pasian } ahi keima thugen hih bangin gen in: Na pu na pate un a bawl mawhnate mah note in zong bawlin a milimte mah uh sulzuih ding na hi uh hiam?
  </para>
  <para style="p">
    <verse number="31" style="v" />Tuni ciangdongin note in a kipia ngei letsongte mah puakin, tua milimte mah biakna-in na tate uh na hal uh ciangin no leh no a kininsaktawm na hi uh hi. Tua bangin na gamtat khit uh ciangin no Israel mite, kei kiangah thu a dong dingin nong pai lai uh hi. Kei pen a nungta Topa { Pasian } ka hih mah bangin, note' thudotin ka om het kei taktak ding hi.
  </para>
  <para style="p">
    <verse number="32" style="v" />Note in na lungsim ngaihsutna uh khentat khinin, gamdangah a teng minam dangte mah bangin sing leh suang na bia nuam uh hi. Ahi zongin note' utbang hithei ngeilo ding hi.
  </para>
  <para style="p">
    <verse number="33" style="v" />“Kei pen a nungta Topa { Pasian } ka hih mah bangin, khut khauh tak leh ka vangliatna leh ka hehna tawh note kong ukgawp taktak ding hi.
  </para>
  <para style="p">
    <verse number="34" style="v" />Gam khempeuhah note kong thehthangna panin kong kaihkhopkik ciangin note tungah ka vangliatna leh ka hehna kong lak ding hi.
  </para>
  <para style="p">
    <verse number="35" style="v" />Note pen minam tuamtuamte' gamah kong paipih ding a, tua munah maitang kituahin note tungah thu kong khen ding hi.
  </para>
  <para style="p">
    <verse number="36" style="v" />Egypt gamsung Sinai gamlakah na pu na pate uh tungah thu ka khen mah bangin tu-in note' tungah kong khen ding hi, Topa { Pasian } in ci hi.
  </para>
  <para style="p">
    <verse number="37" style="v" />“Note khauhtakin kong uk ding a, thuciamna kong zuisak ding hi.
  </para>
  <para style="p">
    <verse number="38" style="v" />Note lak panin a lehdo thei mite leh kei tungah hong mawh mite ka lakhia ding hi. Tu laitakin a ompakna uh gam panin ka lakhia ding a, ahi zongin Israel gamah ka ciahsak kik kei ding hi. Tua ciangin { Topa } ka hihna thu na thei ding uh hi,” a hong ci hi.
  </para>
  <para style="p">
    <verse number="39" style="v" />Topa { Pasian } in, “Israel mite khempeuh aw, na milimte uh biabia un! Ahih hangin tu-a kipanin keima thu nong man' uh kul ding a, na milimte uh letsong piakna tawh ka min siangtho na daisak nawn kei ding uh hi,” a hong ci hi.
  </para>
  <para style="p">
    <verse number="40" style="v" />Topa { Pasian } in, “Ka mual siangtho, Israel mual sang tungah Israel mite khempeuh in kei nong bia ding uh hi. Note tungah kong lungdam ta ding a, biakpiaknate, a limcipen piaknate, leh na letsong siangthote uh kong lamen ta ding hi.
  </para>
  <para style="p">
    <verse number="41" style="v" />Na kithehthangna uh gam tuamtuam panin note hong paikhiatpihin mun khatah note kong kaihkhop khit ciangin a namtui na biakpiaknate uh kong sang ding hi. Note in kei nong biak manun minam dangte in a siangtho ka hihna hong thei ding uh hi.
  </para>
  <para style="p">
    <verse number="42" style="v" />Na pu na pate uh tungah piak dingin ka ciam Israel gamsungah note kong tun'pih ciangin { Topa } ka hihna thu na hong thei ding uh hi.
  </para>
  <para style="p">
    <verse number="43" style="v" />Tua hun ciangin, a kilawmloin na gamtatnate khempeuh uh leh nomau mah na kinitsak tawmna thute uh na phawk ding uh a, na gamtat siatnasate uh hangin nomau mah na kimudahtawm ding uh hi.
  </para>
  <para style="p">
    <verse number="44" style="v" />Na gitlohna, na gamtatsiatna uh tawh kizui-in note tungah hong bawlloin, ka min a daikhak ding khualna tawh note tungah hong gamta ka hih manin kei pen { Topa } ka hihna thu no Israel mite in na hong thei ding uh hi, Topa { Pasian } in ci hi,” a hong ci hi.
  </para>
  <para style="p">
    <verse number="45" style="v" />{ Topa } in kei tungah thu hong gen a,
  </para>
  <para style="p">
    <verse number="46" style="v" />“Mihing ahi Ezekiel aw, leitaw lam gam en in la, leitaw lam gam siatna ding thu genin, leitaw lam gam tulakte a siatna ding thu genkhol in.
  </para>
  <para style="p">
    <verse number="47" style="v" />Leitaw lam tulakte kiangah thu gen in la, { Topa' } thugen ngai un. Topa { Pasian } in hih bangin ci hi: ‘En un, tu-in gamhal a kipan ding ka hi a, na sunga om singkung a hing, a keu-in kangtummang ding hi. Kuamah in tua meikuang phelh zolo ding hi. A taw panin a khung dongin kangtummang ding hi.
  </para>
  <para style="p">
    <verse number="48" style="v" />Hih gamsung a halpa pen { Topa } ahi keimah ka hihna thu leh kuamah in a phelh zawhlohna thu mi khempeuh in thei ding uh hi,’ ci-in gen in,” a hong ci hi.
  </para>
  <para style="p">
    <verse number="49" style="v" />Tua ciangin kei zong, “Topa { Pasian } aw, kei hong sawl kei in. Mi khempeuh in kei pen khiatna nei-a thugen theipa hi, ci-in a hong ngaihsut uh ka hi hi,” ci-in ka nial hi.
  </para>
  <chapter number="21" style="c" />
  <para style="p">
    <verse number="1" style="v" />{ Topa } in kei tungah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Jerusalem khuapi, leh mite in biakna a piakna uh mun tuamtuamte mawhsakna thu gen in.
  </para>
  <para style="p">
    <verse number="3" style="v" />Israel gammite tungah { Topa } ahi keima thugen, hih bangin gen in: ‘Note ka hong langpan' hi. Ka namsau dokin note a sia a pha a kibangin kong thatmang khin ding hi.
  </para>
  <para style="p">
    <verse number="4" style="v" />Tua bangin kong thahna dingin leitaw lam pan leilu lam dongin mi khempeuh tungah ka namsau ka zang ding hi.
  </para>
  <para style="p">
    <verse number="5" style="v" />{ Topa } ahi keimah in namsau ka dawh khitna leh a paai-ah ka siatkik lohna ding thu mi khempeuh in thei ding uh hi,’ ci-in gen in.
  </para>
  <para style="p">
    <verse number="6" style="v" />“Tua ahih ciangin mihing ahi Ezekiel aw, a lungkham mahmah bangin khuisa in la, mi khempeuh' muh dingin thumin tau in.
  </para>
  <para style="p">
    <verse number="7" style="v" />Tua bangin na omna thu mite in hong dot ciangin mailama thupiang ding hangin a tuaci om na hihna thu gen in. Tua hun ciangin a lungsim uh launa tawh kidimin, launa hangin a khut uh lingcipin, a han'na lungsim uh bei-in, lau-in a khuk uh a lin' kelkelna ding thu leh, tua hun ding pen tu-in a hong tungta ahihna thu gen in,” Topa { Pasian } in a hong ci hi.
  </para>
  <para style="p">
    <verse number="8" style="v" />{ Topa } in kei kiangah thu hong gen a,
  </para>
  <para style="p">
    <verse number="9" style="v" />“Mihing ahi Ezekiel aw, mailam thu ding genkhol in la, Topa in hih bangin ci hi, ci-in gen in: Namsau khat kitat hiam a, hoihtakin kipuah kilkel hi.
  </para>
  <para style="p">
    <verse number="10" style="v" />Mi thahna dingin kitat hiam sitset a, khuaphia bangin a te zialzial dingin a kipuah hi. Note in thuhilhna ngai nuamlo na hih manun, kuamah in tua namsau kho theilo hi.
  </para>
  <para style="p">
    <verse number="11" style="v" />Tua namsau limtakin kipuah a, zat pah lian dingin kikoih hi. Mi that dingpa' zat dingin kitat hiamin kipuahsiang hi.
  </para>
  <para style="p">
    <verse number="12" style="v" />Mihing ahi Ezekiel aw, awng in la kiko in. Hih namsau pen ka mihingte leh Israel makai khempeuh a kisawmna ahi hi. Amaute pen ka mite khempeuh tawh a kithat khawm ding ahi hi. Dahna tawh na dip hum in.
  </para>
  <para style="p">
    <verse number="13" style="v" />Note hong kize-et ahi hi. Note in thuhilhna nial lailai le uh cin, hih thu khempeuh piangloin om ding ahi hiam, Topa { Pasian } in ci hi.
  </para>
  <para style="p">
    <verse number="14" style="v" />“Mihing ahi Ezekiel aw, tu-in mailam thu ding genkhol in. Na khut beng in. Namsau in satsat ding hi. Tua namsau pen mi a that namsau, mi a lausak namsau, mi a lomlomin a that namsau ahi hi.
  </para>
  <para style="p">
    <verse number="15" style="v" />Tua namsau in ka mite meidawi sakin puksak hi. Khuaphia bangin a te zalzal, mi that dingin a kithawi ka namsau tawh a khuapi uh ka ngim hi.
  </para>
  <para style="p">
    <verse number="16" style="v" />A hiam namsau aw, na ziat na vei vatgawp in! Na ngatna san peuhpeuh vatgawp in.
  </para>
  <para style="p">
    <verse number="17" style="v" />Kei zong ka khut ka beng ding a, tua ciangin ka hehna dam ding hi. { Topa } ahi keimah in hih thu kong gen khin hi,” a hong ci hi.
  </para>
  <para style="p">
    <verse number="18" style="v" />{ Topa } in kei tungah thu hong genkik a,
  </para>
  <para style="p">
    <verse number="19" style="v" />“Mihing ahi Ezekiel aw, Babylon kumpipa a namsau tawh hong kuan theihna ding lampi nih ciamtehna bawl in. Tua lampi nihte pen gam khat panin a kipan khawm ding ahi hi. Tua lampi a katna munah ciamtehna khat phut in.
  </para>
  <para style="p">
    <verse number="20" style="v" />Tua lamka khat in Ammon mite' khuapi Rabbah-ah kumpipa a tun' theihna dingin lak ding a, a khat pen in Judah gamsunga om Jerusalem khuapi sung teek a tun'na dingin lak ding hi.
  </para>
  <para style="p">
    <verse number="21" style="v" />Lamka a tun' ciangin Babylon kumpipa khawl phot ding hi. A tot ding lampi a theihna dingin ai nam tuamtuam san ding a, a thaltangte sing seuhseuhin, innsung pasian milimte thu dongin, biakna-in a gawh ganhingte' sin a vel ding hi.
  </para>
  <para style="p">
    <verse number="22" style="v" />Jerusalem-ah a pai ding ai a phatna a lak a thaltangte a taklam khutah a tawi hi. Tua ai in Jerusalem-ah a paina ding, galnan'na ding phung a cian'na ding, galsimna dingin a kikona ding, kulhpite satkhapna ding molhtumte a bawlna ding, kidalna ding phung bawlin dumte a tawhna ding a gen hi.
  </para>
  <para style="p">
    <verse number="23" style="v" />Jerusalem khuamite in khatlekhat a kihuhna ding uh midangte tawh thukimna nei khin uh ahih manin hih bangin amau' khuapi a kisawmna thu umlo uh hi. Ahi zongin hih bangin ai a kisanna pen amau' mawhna a phawktheihna ding uh leh amaute a kiman ding ahihlam a theihna ding uh lim khat ahi hi.
  </para>
  <para style="p">
    <verse number="24" style="v" />Tua ahih ciangin Topa { Pasian } ahi keimah in ka gen thu pen: Na mawhnateng uh tu-in hong kipholak hi. Na mawhna uh mi khempeuh in thei hi. Na gamtatna panun na mawhna uh kilang hi. Mawhsakna a thuak ding na hita uh a, na galte uh khutsungah a hong pia ding ka hi hi.
  </para>
  <para style="p">
    <verse number="25" style="v" />“A gilo, a siangtholo, Israel gam uk migilopa aw, nang' hun zong hong tungta a, gim na tuah ding ni hita hi.
  </para>
  <para style="p">
    <verse number="26" style="v" />Topa { Pasian } in hih bangin ci hi: Na kumpi lukhu leh na dialkhip lakhia in. Nidang bang nawnlo ding hi. Mineute hong lian ding a, miliante hong neuta ding hi.
  </para>
  <para style="p">
    <verse number="27" style="v" />Siacip! Siacip! Hih khuapi ka siacimitsak ding a, a mel a mang zong kimu nawnlo ding hi. A uk dingin a kilawm mipa hong om ciang bekin ama khutsungah ka pia ding hi.
  </para>
  <para style="p">
    <verse number="28" style="v" />“Mihing ahi Ezekiel aw, mailam thu gen in la, Topa { Pasian } ahi keimah in Israel mite a simmawhbawl Ammon mite tawh kisai-in ka thugen, hih bangin amaute kiangah gen in: A vatlum dingin namsau khat a baihsa-in om a, mi thahna dingin kinawtngil a, khuaphia bangin a te zialzial dingin a kibawl hi.
  </para>
  <para style="p">
    <verse number="29" style="v" />No Ammon mite aw, a siangtholo, migilote, gim a tuahna ding uh a hun tungta ahih manin sumaigawp un, ci-in a hong hanthawn, na maangmuhnate uh zuaupi hi a, na ai phate uh a mawkna ahi hi.
  </para>
  <para style="p">
    <verse number="30" style="v" />“A do dingin kithawi vet kei un la na namsau uh a paai-ah siatkik zaw un. Note na pian'na gam, na suahna mun uhah, thu a hong khen ding ka hi hi.
  </para>
  <para style="p">
    <verse number="31" style="v" />Note tungah ka hehna kong khah ding a, mei-am kuang hong bang ding hi. Mi thah a siam, migilote' khutsungah note kong pia ding hi.
  </para>
  <para style="p">
    <verse number="32" style="v" />Mei in note hong kangtum ding a, note' gam mahah na sisan uh luangin, kuamah in note hong phawkkha nawnlo ding hi, { Topa } in ci hi, ci-in gen in,” a hong ci hi.
  </para>
  <chapter number="22" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, mi thahna tawh a kidim khuapi tungah thukhen dingin na kiging nai hiam? A gamtat hoihlohna khempeuh tua khuapi kiangah gen in.
  </para>
  <para style="p">
    <verse number="3" style="v" />Topa { Pasian } in hih bangin ci hi, ci-in gen in: Nangma mite mahmah tampi tak thatin, milim biakna tawh nangmah kininsaktawm na hih manin, tu-in na hun hong tungta hi.
  </para>
  <para style="p">
    <verse number="4" style="v" />Na mi thahna hang leh na milim bawlna hangin a mawh suak na hih manin tu-in nang-a' dingin a ni cingin, a kha cingta hi. Tua ahih manin minam dangte' simmawhbawl, gamdang khempeuh' hih thopthopin nang kong koih hi.
  </para>
  <para style="p">
    <verse number="5" style="v" />A nai, a gamla-ah a om mi khempeuh in na gamtat hoihlohna hangin nang hong simmawh uh hi.
  </para>
  <para style="p">
    <verse number="6" style="v" />Na sunga om Israel ulian khempeuh in amau' thatang muang uh a, mi that uh hi.
  </para>
  <para style="p">
    <verse number="7" style="v" />A nu a pa a zahtakbawl kuamah omlo hi. Pemtate kikhemgawp a, meigong leh tagahte zong kihih thopthop hi.
  </para>
  <para style="p">
    <verse number="8" style="v" />Mun siangthote zong zahtakna mel kinei loin, Sabbath-te zong kitanglo hi.
  </para>
  <para style="p">
    <verse number="9" style="v" />Mi pawlkhatte in midangte a sih theihna dingin zuauthu phuak uh hi. Mi pawlkhat in milim biakna sa ne uh hi. Pawlkhatte amau' lanna tawh kizui-in gamta tawntung hi.
  </para>
  <para style="p">
    <verse number="10" style="v" />Pawlkhatte in a pa' zi mawhpih uh a, pawlkhatte in numei ninnei kimlaipi buan uh hi.
  </para>
  <para style="p">
    <verse number="11" style="v" />Pawlkhat in midangte' zi tawh nulepa mawhna bawl uh a, pawlkhat in a mote mawhpihin, pawlkhat in a sanggamnu ahi a pa' tanu mawhpih hi.
  </para>
  <para style="p">
    <verse number="12" style="v" />Pawlkhat in sum deih manin mi that uh hi. Pawlkhatte in a Israel mipih sum leitawi a late tungah nuamtak sa-in a meet lakna tawh hauhlawh uh hi. Amaute in kei hong mangngilh uh hi, Topa { Pasian } in ci hi.
  </para>
  <para style="p">
    <verse number="13" style="v" />“A manloin mi' na na suhna leh mi na thahna hangin ka khuttum ka zial ding hi.
  </para>
  <para style="p">
    <verse number="14" style="v" />Tua bangin kong hih ciangin hang nawn dingin ki-um a, na khuttum likngam lai dingin ki-um na hi hiam? { Topa } ahi keimah in thu ka gen khin a, ka gen bangin ka gamta ding hi.
  </para>
  <para style="p">
    <verse number="15" style="v" />Gam khempeuh leh minam dang khempeuh lakah na mite ka thehthang gawp ding a, na gamtat hoihlohna teng ka beisak ding hi.
  </para>
  <para style="p">
    <verse number="16" style="v" />Tua ahih ciangin minam dangte in nang hong mindaisak ding a, ahi zongin nang Jerusalem in { Topa } ka hihna thu na hong thei ding hi,” a hong ci hi.
  </para>
  <para style="p">
    <verse number="17" style="v" />{ Topa } in kei tungah thu hong gen a,
  </para>
  <para style="p">
    <verse number="18" style="v" />“Mihing ahi Ezekiel aw, kei-a' dingin Israel mite a kiman'na om nawnlo hi. Amaute pen sumngo, dal, sik, hak, leh ngun a kihelkhawm sung panin meikhuk sungah kihalin a ngunteng a kilak khit ciangin a omlai ngun-ek tawh kibang uh hi.
  </para>
  <para style="p">
    <verse number="19" style="v" />Tua ahih ciangin Topa { Pasian } ahi keimah in ka genin-ah: Note, tua ngun-ek bangin na kiman'na uh om nawnlo ahih manin Jerusalem-ah kong kaikhawm ding hi.
  </para>
  <para style="p">
    <verse number="20" style="v" />Mite in ngun, sumngo, sik, hak, leh dalte kaikhawmin a tuisak dingun meikhuk sungah a khul bangin ka hehna tawh note hong kaikhawmin kong tuisuaksak mang ding hi.
  </para>
  <para style="p">
    <verse number="21" style="v" />Jerusalem-ah note hong khawm takpi-in na nuai uhah mei tawhin, ka hehna tawh kong haltui ding hi.
  </para>
  <para style="p">
    <verse number="22" style="v" />Meiphual sungah ngunte a kituisak bangin Jerusalem-ah note hong kibawl ding hi. Tua ciangin keima hehna a thuak na hihlam uh na thei ding uh hi,” a hong ci hi.
  </para>
  <para style="p">
    <verse number="23" style="v" />{ Topa } in kei tungah thu hong gen a,
  </para>
  <para style="p">
    <verse number="24" style="v" />“Mihing ahi Ezekiel aw, Israel mite pen ka hehna hangin puahloin, a tungah guah ka zuksaklohna leitang tawh a kibatna uh amaute kiangah gen in.
  </para>
  <para style="p">
    <verse number="25" style="v" />A uliante uh, ganhing a that humpinelkai hawk tawh kibang uh hi. Amaute in mi thatin, a sum leh a neihsa khempeuh laksak uh a, a mi thahna hangun numei tampi tak meigong suaksak uh hi.
  </para>
  <para style="p">
    <verse number="26" style="v" />A siampite un ka thukham palsatin, a siangtho biakna nate ninsak uh hi. A siangtho biakna nate leh a mawkmawk nate khenna mel neilo uh a, a tate uh tungah a siang leh a nin a kilamdan'na zong hilhlo uh hi. Sabbath-te zong donin neilo uh hi. Tuate khempeuh hangin Israel mite in kei hong zahtaklo uh hi.
  </para>
  <para style="p">
    <verse number="27" style="v" />A kumpi uliante uh, a sa matsa uh a balgawpgawp ngiahon tawh kibang uh hi. Sum ngahtheihna dingin mi that uh hi.
  </para>
  <para style="p">
    <verse number="28" style="v" />Kulh nin kimlai leikang tui tawh a kizut kang bangin a kamsangte un hih bang mawhnate imcip uh hi. A manlopi maang mu uh a, a manlopi-in mailam thu gen uh hi. { Topa } ahi keimah in amaute tungah thu genlo napi-in, Topa { Pasian } in hih bangin thu gen hi, ci-in zuau phuakin mite tungah thu gen uh hi.
  </para>
  <para style="p">
    <verse number="29" style="v" />Mi cithei-a kineite in mi khemin a na sut uh hi. Mizawng mi cimawhte bawlsia-in, pemtate tungah nuamtak sa-in khualna mel neiloin a ut utun gamta uh hi.
  </para>
  <para style="p">
    <verse number="30" style="v" />Keimah in ka hehna tawh ka suksiat ding hun ciangin kulh a ciangzo ding, kulh a kicipna munah a cingzo ding, leh gamsung a huzo ding mi khat amaute lakah ka zong a, ahi zongin tua bang ding mi khat beek ka muzo kei hi.
  </para>
  <para style="p">
    <verse number="31" style="v" />Tua ahih ciangin amaute' gamtatna tawh kizui-in gimpiakna-in amaute tungah ka hehna khahin, mei in a kat bangin amaute ka maimangsak ding hi, Topa { Pasian } in ci hi,” a hong ci hi.
  </para>
  <chapter number="23" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, khatvei lai-in unau numei nih om hi.
  </para>
  <para style="p">
    <verse number="3" style="v" />Amaute Egypt-ah a omlai, a khangno laitakun, a nungakna lim uh bei-in numei paktat a suak uh hi.
  </para>
  <para style="p">
    <verse number="4" style="v" />A unu' min Oholah hi a, Samaria khuapi tawh kibang a cihnopna ahi hi. A naunu' min Oholibah hi a, Jerusalem khuapi tawh kibang a cihnopna ahi hi. Hih numei nihte ka ten'pih a, a nihun kei tawh ta nei uh hi.
  </para>
  <para style="p">
    <verse number="5" style="v" />Keima zi hinapi-in Oholah pen numei paktatte mah bangin gamta lailai a, Assiria gam pana a lawm ngaihte lunggulh mahmah hi. Tua a lawm ngaihte pen
  </para>
  <para style="p">
    <verse number="6" style="v" />puansan a silh galkap hangte, gam uk mangte, leh galkapmang liante hi a, a vekpi-un a ngaihhuai, sakol tung tuang galkapmang liante ahi uh hi.
  </para>
  <para style="p">
    <verse number="7" style="v" />Amah pen Assiria uliante khempeuh tawh a mawhsa khat hi a, ama huk luatna hangin Assiria milimte nangawn va bia hi.
  </para>
  <para style="p">
    <verse number="8" style="v" />A nungakna beisakin, Egypt gama a paktat mah zom lailai hi. A nungak tunga kipanin mite in luppihin numei paktatte bangin bawlin a ut utun hih uh hi.
  </para>
  <para style="p">
    <verse number="9" style="v" />Tua ahih ciangin a lunggulh mahmah, a it Assiria mite' khutsungah amah ka pia hi.
  </para>
  <para style="p">
    <verse number="10" style="v" />Assiria mite in a puan hawkkhiatsak uh a, a tanu leh a tapate matsakin, tua ciangin namsau tawh amah that uh hi. Mun khempeuha numeite in amah gentehna khatin nei uh a, ama tungah thu kikhen hi.
  </para>
  <para style="p">
    <verse number="11" style="v" />“A naunu Oholibah in hih thu thei napi-in, a unu Oholah sangin zong a siazaw, a sukzaw-in paktat lai hi.
  </para>
  <para style="p">
    <verse number="12" style="v" />Amah in a vekpi-in a ngaihbaang Assiria mi tangval ahi gam ukte leh galkapmangte, puansan a silh galkapte, leh sakol tung tuang uliante nak lunggulh mahmah hi.
  </para>
  <para style="p">
    <verse number="13" style="v" />Hih a naunu zong a u zah mahin sia taktak hi, ci-in ka mu hi.
  </para>
  <para style="p">
    <verse number="15" style="v" />“A paktatna nakpi takin hong sia semsem hi. Amah in Babylon uliante' limte, kawm tungah a san zeza-in a kizut, a kawngten puan leh a dialkhip kaite tawh cingtakin a kibawl limte a muh ciangin hoihsa mahmah hi.
  </para>
  <para style="p">
    <verse number="16" style="v" />Amah in tua limte a muh phetin amaute lunggulh mahmah pah a, a sam dingin Babylon gamah kamtai a paisak pah hi.
  </para>
  <para style="p">
    <verse number="17" style="v" />Babylon mite zong amah tawh a mawh dingin hong pai uh hi. Amaute in a lungkim dongun tuanu hih nilohin ninsak uh a, a tawpna-ah amaute a ngaih genloh a kihzah ciangdongin a bawl uh hi.
  </para>
  <para style="p">
    <verse number="18" style="v" />Amah numei paktat ahihna mi khempeuh theisakin, tua bangin amah leh amah a kipholak ciangin a unu ka muhdah zah mah bangin amah zong ka mudah hi.
  </para>
  <para style="p">
    <verse number="19" style="v" />A paktatna uang semsem a, a nungak lai-in Egypt gamah a paktat mah bangin gamta niloh hi.
  </para>
  <para style="p">
    <verse number="20" style="v" />Sakoltal lan bangin a zang a gol, a lan mahmah mi khempeuh ngai pahpah hi.
  </para>
  <para style="p">
    <verse number="21" style="v" />Tua hi a, Oholibah aw, Egypt gamah nungakin na omlai-in na nawi hong kinuaigawp sakin, na nungakna na beisak huna na gamtat hoihlote mah a gamtakik nuam na hi hi.
  </para>
  <para style="p">
    <verse number="22" style="v" />“Oholibah aw, Topa { Pasian } ahi keima hong gen thu in: Tu-in nang in hih na lunggulh mite na cimtakta hi. Ahi zongin nangma tungah amaute ka hehsak ding a, nang a hong umcih dingin kong paipih ding hi.
  </para>
  <para style="p">
    <verse number="23" style="v" />Babylon khuamite, Khaldea gammite, Pekod mite, Shoa mite, Koa mite, leh Assiria mite khempeuh kong paipih ding hi. Amaute a vekpi-in tangval melhoih, a ngaihbaang gam ukte leh galkapmangte hi a, a vekpi-un ulianpipi, sakol tung tuang galkapmang liante vive ahi uh hi.
  </para>
  <para style="p">
    <verse number="24" style="v" />Amaute in leilu lam panin nang hong sim ding uh a, leeng galkap leh vanpua leeng tampi hong kengin galkap tampi tak tawh hong kuan ding uh hi. Lumte leh siklukhute tawh kidalin amaute in nang hong umcih ding uh hi. Amaute' khutsungah nang kong ap ding a, amaute' ngeina om bangin nang' tungah thu hong khen ding uh hi.
  </para>
  <para style="p">
    <verse number="25" style="v" />Nangma tungah kei heh ka hih manin nangma tungah amaute hong heh gamtat ding uh hi. Na nak leh na bilte hong atkhiatsakin na tate hong thahsak ding uh hi. Na tanu leh na tapate na kiang panin hong sutin a hingtangun hallum ding uh hi.
  </para>
  <para style="p">
    <verse number="26" style="v" />Na puante hong hawkkhiatsakin, a manpha na kizepnate zong hong laksak ding uh hi.
  </para>
  <para style="p">
    <verse number="27" style="v" />Na huknate leh Egypt gama kipan na gamtat hoihlohnate ka beisak ding hi. Milimte etin na nei nawn kei ding a, Egypt-te zong na ngaihsun nawn kei ding hi.
  </para>
  <para style="p">
    <verse number="28" style="v" />“Bang hang hiam cih leh Topa { Pasian } in hih bangin ci hi: Na muhdah na etsat mite' khutsungah nang kong pia ding hi.
  </para>
  <para style="p">
    <verse number="29" style="v" />Amaute zong nangma tungah hong muhdah gamtat ding uh a, na thalawhsa na khempeuh hong laksakin na hawmguakin hong nusia ding uh hi. Na paktat gamtatnateng hong kipholak ding hi. Na hukna leh na paktat gamtatna in
  </para>
  <para style="p">
    <verse number="30" style="v" />nangma tungah hih bangteng hong tungsak hi. Minam dangte tawh na paktat a, a milimte uh tawh na kininsak hi.
  </para>
  <para style="p">
    <verse number="31" style="v" />Na unu' khekhapteng mah tawn na hih manin amah gim ka piak bangin nang zong gim ka hong pia ding hi.
  </para>
  <para style="p">
    <verse number="32" style="v" />Topa { Pasian } in hih bangin ci hi: Na unu' hai mah na dawn ding a, tua hai golin thuk mahmah hi. A hai dim sitset ahih manin mi khempeuh in hong simmawhin hong nuihsan ding uh hi.
  </para>
  <para style="p">
    <verse number="33" style="v" />Na unu Samaria' hai pen launa leh siatna hai hi a, hong amsakin hong lungkhamsak ding hi.
  </para>
  <para style="p">
    <verse number="34" style="v" />Tua hai a tawdat nangawn na dawn kang ding a, a hai na petkham ding hi. A hai kitam themte tawh na nawi na kuikham ding hi, Topa { Pasian } in ci hi.
  </para>
  <para style="p">
    <verse number="35" style="v" />“Tu-in Topa { Pasian } in hih bangin gen hi: Nangmah in kei hong mangngilhin hong nungngat na hih manin na hukna leh na paktatna hangin na thuak ding hi,” a hong ci hi.
  </para>
  <para style="p">
    <verse number="36" style="v" />{ Topa } in kei kiangah thu hong gen a, “Mihing ahi Ezekiel aw, Oholah leh Oholibah tungah thukhen dingin na kithawi nai hiam? A gamtat hoihlohna teng uh amaute tungah gen in.
  </para>
  <para style="p">
    <verse number="37" style="v" />Amaute in milim biakna tawh nulepa mawhna bawlin mi zong that lai uh hi. Milimte tawh mawhna gamta-in, kei tawh a neih a tapate uh that uh hi. A tapate uh milim biakna-in go uh hi.
  </para>
  <para style="p">
    <verse number="38" style="v" />Amaute' gamtatna tu-a bangteng bek hilo lai hi. Ka biakinn ninsak uh a, ka Sabbath-te zong palsat lai uh hi.
  </para>
  <para style="p">
    <verse number="39" style="v" />Milim biakna-in ka tate a gawh khit uh ciangin tua ni mahin ka biakinn-ah pai-in ninsak uh hi. Ka biakinn sungah hih bangin gamta tazen uh hi.
  </para>
  <para style="p">
    <verse number="40" style="v" />“Amaute in gamlapi-a a om mite a sam dingin kamtai sawl uh a, a sap mite hong pai uh hi. Hih numeite kisilin, a mit uh zemin, kizepna a manpha a tuamtuamte tawh kizemin kipuah uh hi.
  </para>
  <para style="p">
    <verse number="41" style="v" />Lupna hoih mahmah tungah tu-in a mai uhah sabuai limtakin koih uh hi. Tua sabuai tungah keima piaksa paknamtui leh oliv thaute koih uh hi.
  </para>
  <para style="p">
    <verse number="42" style="v" />Lungnuamin a om mihonte' gamlumna kiza a, gamlak panin mihon mawkmawk pawlkhat zong hong kitun'pih hi. Amaute in tua numeite' khutah tau butsak uh a, a lu tung uhah kumpi lukhu hoihte khusak uh hi.
  </para>
  <para style="p">
    <verse number="43" style="v" />Nulepa mawhna bawlin a paat ngingeisa numei khat, numei paktatte khat mah bangin a hih lailai uh hi tah a, ci-in ka ngaihsun hi.
  </para>
  <para style="p">
    <verse number="44" style="v" />Numei paktatte kianga a hawh bangin amaute pai niloh uh hi. Tu-a bangin a gamtat hoihlo Oholah leh Oholibah-te kiangah a paktat dingin amaute a pai uh hi.
  </para>
  <para style="p">
    <verse number="45" style="v" />Amaute in nulepa mawhna bawlin mi thahna tawh zong kipelhlo uh ahih manin midikte in nulepa mawhna bawlna hang leh mi thahna hangin a mawhsak ding uh hi.
  </para>
  <para style="p">
    <verse number="46" style="v" />“Topa { Pasian } in hih bangin ci hi: Amaute lausak gawpin a nate uh a sutgawp dingin mihon khat paisak in.
  </para>
  <para style="p">
    <verse number="47" style="v" />Tua mihonte in amaute suang tawh dengin, namsau tawh amaute sugawp hen la, a tate uh thatin, a innte uh halsak hen.
  </para>
  <para style="p">
    <verse number="48" style="v" />Amaute' gamtat bangin kuamah a gamtatlohna dingun gamsunga a om numei khempeuh hilhkholhna limin hih bang gamtat hoihlohnate, gamsung khempeuhah ka beisak ding hi.
  </para>
  <para style="p">
    <verse number="49" style="v" />No unau numei nihte ahih leh, na paktatna uh leh na milim biakna hangun gim kong pia ding hi. Tua ciangin Topa { Pasian } ka hihna thu na hong thei ding uh hi,” a hong ci hi.
  </para>
  <chapter number="24" style="c" />
  <para style="p">
    <verse number="1" style="v" />Zedekiah in a uk a kum kua kum, a kha sawmna sung a ni sagih ni-in { Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, tuni pen Babylon kumpipa in Jerusalem khuapi a umcih ni ding ahih manin lai sungah tuni limtakin ciamteh in.
  </para>
  <para style="p">
    <verse number="3" style="v" />Topa { Pasian } ahi keimah in amaute-a' dingin gentehna-in ka gen ahi hih thugentehna pen a lehdo thei ka mite tungah hih bangin gen in: Mei tungah beel suang un la a sungah tui a dimin buk un.
  </para>
  <para style="p">
    <verse number="4" style="v" />Sa a phei, a liang, a limci pente khah un la, a guh limcite tawh zong dimsak un.
  </para>
  <para style="p">
    <verse number="5" style="v" />Tuu limci pente' sa zang un la, beel nuai-ah mei cih un. A tui sosak un la, a guh leh a sate sosak un.
  </para>
  <para style="p">
    <verse number="6" style="v" />“Topa { Pasian } ahi keimah in ka gen thu hih bang ahi hi: Mi thahna tawh a kidim khuapi tu-in a sia ding hi ta! Amah pen a kang-op a kinawtkhia ngeilo beel tawh kibang hi. Beel sunga sate khat khatin kilakhia a, a vekpi-in bei khinta hi.
  </para>
  <para style="p">
    <verse number="7" style="v" />Khuapi sungah mi kithahna om a, a sisante, leivui in a vuh theihna ding leilakah taaksak loin, suang tungah taaksak uh hi.
  </para>
  <para style="p">
    <verse number="8" style="v" />Ka heh suakin a phu a kilak theihna dingin a manthan' theihlohna ding munah a sisante a tuaci-in ka omsak hi.
  </para>
  <para style="p">
    <verse number="9" style="v" />“Tua ahih manin Topa { Pasian } ahi keima gen thu hih bang ahi hi: Mi thahna tawh a kidim khuapi pen tu-in a sia ding hi ta! Keimahmah in a mei ka cih ding hi.
  </para>
  <para style="p">
    <verse number="10" style="v" />Sing hong cih beh un! A mei sem un! A sa huan un! A tui kangsak un! A saguhte kangtumsak un!
  </para>
  <para style="p">
    <verse number="11" style="v" />Tua ciangin a taubeel hawm mei-am tungah suangin sansak veva un. Tua hi leh a kang-op ninteng kangtumin hong siangkik ding hi.
  </para>
  <para style="p">
    <verse number="12" style="v" />Ahi zongin bangzahin hanciamin a kisep hangin, a kang-op in bun lua ahih manin siang zolo ding hi.
  </para>
  <para style="p">
    <verse number="13" style="v" />Jerusalem aw, na gamtat hoihlohnate in nang hong ninsak khin hi. A sian'suah dingin kong hanciamciam hangin a nin mahin na omlai veve hi. Ka heh mahmahna na thuak khit matengin na siangkik ngei kei ding hi.
  </para>
  <para style="p">
    <verse number="14" style="v" />{ Topa } ahi keimah in thu ka gen khin hi. Tu-in ka gamtat hun ding hong tungta hi. Kong kiphawkmawh bawl nawn kei ding a, ki-ip nawnloin, zong kong khasiat ngaihsut kei ding hi. Na gamtatna bangin gim hong kipia ding hi, Topa { Pasian } in ci hi,” a hong ci hi.
  </para>
  <para style="p">
    <verse number="15" style="v" />{ Topa } in kei tungah thu hong gen a,
  </para>
  <para style="p">
    <verse number="16" style="v" />“Mihing ahi Ezekiel aw, na it penpen mi khat thakhatin a hong laksak ding ka hi hi. Na thum na tau kei ding a, zong kaploin, na khitui zong na luangsak kei ding hi.
  </para>
  <para style="p">
    <verse number="17" style="v" />Mite' zakin zong na kidik kei ding a, dahna limin lukhu khulo, khedap bulhlo, cih bangin zong na om kei ding hi. Na mai zong na khuh kei ding a, a dahte' annekte pawl zong na ne kei ding hi,” a hong ci hi.
  </para>
  <para style="p">
    <verse number="18" style="v" />A zingsang lamin mite kiangah thugenin ka om a, a nitak ciangin ka zi hong si hi. Kei zong a zing ciangin { Topa' } hong sawl bang teekteekin ka gamta hi.
  </para>
  <para style="p">
    <verse number="19" style="v" />Tua ciangin mite in, “Bang hangin hici gamtat na hi hiam?” ci-in hong dong uh hi.
  </para>
  <para style="p">
    <verse number="20" style="v" />Kei zong amaute kiangah, “{ Topa } in kei kiangah thu hong gen a,
  </para>
  <para style="p">
    <verse number="21" style="v" />Israel mite kiangah hih bangin thu gen in hong ci hi. Ama cihna-ah: Note in na kisaktheihpih uh, a sungah paipai-in na etet nop uh ka biakinn pen a ninsak ding ka hi hi. Tua ciangin note' nungah a omlai na tate uh, namsau-in si ding uh hi, ci hi.
  </para>
  <para style="p">
    <verse number="22" style="v" />Tua ciangin keima gamtat bangin note gamta-in, na mai uh na khuh kei ding uh a, a dahte' annekte pawl zong na ne kei ding uh hi.
  </para>
  <para style="p">
    <verse number="23" style="v" />Lukhu khu-in khedap na bulh ding uh a, thumlo, tauloin na om ding uh hi. Note' gitlohna hangin note maimangin, a taukhawm litlit ding na hi uh hi.
  </para>
  <para style="p">
    <verse number="24" style="v" />Tua ciangin kei pen note-a' dingin lim ka hi ding hi. Keima gamtat bangbangin a gamta ding na hihna uh hong gen hi. Hih bangin thu hong pian' ciangin, kei pen Topa { Pasian } ka hihna hong thei ding uh hi, hong ci hi,” ci-in ka dawng hi.
  </para>
  <para style="p">
    <verse number="25" style="v" />Tua ciangin { Topa } in kei kiangah, “Mihing ahi Ezekiel aw, amaute in a kisaktheihpih, a lungdampih, paipai-in a etet nop uh biakinnpi ka lakhia ding a, a tanu a tapate uh zong ka laksak ding hi.
  </para>
  <para style="p">
    <verse number="26" style="v" />Tua bangin ka hih ni ciangin tua siatna panin a suakta mi khat hong tai-in nangma kiangah a thu hong ko ding hi.
  </para>
  <para style="p">
    <verse number="27" style="v" />Tua ni ciangin nang na pauthei kik ding a, amah tawh na kihokhawm thei ding hi. Tu-a bangin nang pen mite-a' dingin lim khat na hi ding a, tua ciangin { Topa } ka hihna amaute in hong thei ding uh hi,” a hong ci hi.
  </para>
  <chapter number="25" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Ammon mite' lam nga in la, amaute mawhsakna thu gen in.
  </para>
  <para style="p">
    <verse number="3" style="v" />Topa { Pasian } ahi keimah in amaute tungah ka gen thu hih bangin gen in: Ka biakinn kininsakin, Israel gam kisusia-in, Judah mite salin a pai na muh uh ciangin nuamin na lungdam se uh hi.
  </para>
  <para style="p">
    <verse number="4" style="v" />Tua ahih manin nisuahna lam panin a hong pai mite' khutsungah note ka hong pia ding a, amaute in note' gamsungah phual hong satin hong teng ding uh hi. Note' nek ding singgahte leh note' dawn ding bawngnawite hong gaihsakmang ding uh hi.
  </para>
  <para style="p">
    <verse number="5" style="v" />Rabbah khuapi pen kalaoh khua ka suaksak ding a, Ammon khuapi dangte zong tuukhawk ka suaksak ding hi. Tua ciangin { Topa } ka hihna thu nong thei ding uh hi.
  </para>
  <para style="p">
    <verse number="6" style="v" />“Bang hang hiam cih leh Topa { Pasian } ahi keimah in kong genin-ah: Note lungdamin khut bengin, kipakin na diang uh a, Israel gam na simmawhbawl uh hi.
  </para>
  <para style="p">
    <verse number="7" style="v" />Hih bangin gamta se na hih manun note' nate hong sutgawp ding minamte' khutsungah kong pia ding hi. Note hong sumaimang ding ka hih manin a minamin ahi a, a gamin ahi zongin na dingzo nawn kei ding uh hi. Tua ciangin { Topa } ka hihna na hong thei ding uh hi, ci-in gen in,” a hong ci hi.
  </para>
  <para style="p">
    <verse number="8" style="v" />Topa { Pasian } in kei kiangah thu hong gen a, “Moab mite in a thugenna uhah, Judah gammite pen minam dangte bangmah hi lel uh hi, ci se uh hi.
  </para>
  <para style="p">
    <verse number="9" style="v" />Tua ahih manin Moab gam hutna-in a kiphut a kiima om khuapite leh a khuapi minthang pente ahi Bethjeshimoth, Baalmeon, leh Kiriathaim khuapite, midangte ka simsak ding hi.
  </para>
  <para style="p">
    <verse number="10" style="v" />Ammon mite a zawhgawp mah bangin, Moab mite zong, nisuahna lam mite ka zogawpsak ding a, Moab mite pen minamin dingzo nawnlo ding uh hi.
  </para>
  <para style="p">
    <verse number="11" style="v" />Tua bangin Moab mite gim ka pia ding a, tua ciangin { Topa } ka hihna thu hong thei ding uh hi,” a hong ci hi.
  </para>
  <para style="p">
    <verse number="12" style="v" />Topa { Pasian } in kei kiangah thu hong gen a, “Edom mite in Judah mite tungah a phulakna uh nasia lua ahih manin tua a phulakna hangun Edom mite tungah mawhna om hi.
  </para>
  <para style="p">
    <verse number="13" style="v" />Tua ahih ciangin Edom mite gim pia-in, a mihing a ganhingin ka thahmangna ding thu tu-in kong pulak hi. Teman khuapi pana kipan Dedan khuapi dongin a gamsung khempeuh uh gamkhing ka suaksak ding a, a mite khempeuh uh gal sungah si ding uh hi.
  </para>
  <para style="p">
    <verse number="14" style="v" />Keima mi Israel-te in Edom mite tungah phu hong laksak ding uh a, ka heh mahmahna tawh kizui-in Edom mite thuaksak ding uh hi. Keima phulakna zia Edom mite in thei ding uh hi. Topa { Pasian } in thu gen khin hi,” a hong ci hi.
  </para>
  <para style="p">
    <verse number="15" style="v" />Topa { Pasian } in kei kiangah thu hong gen a, “Filistia mite in galin a neih tawntung mite uh tungah phu nasia lakin hehna tawh susiagawp uh hi.
  </para>
  <para style="p">
    <verse number="16" style="v" />Tua ahih ciangin Filistia mite simin ka beimangsakna ding thu a hong genkhia ta ka hi hi. Filistia Zanglei-a a omlai mi khempeuh ka susiamang ding hi.
  </para>
  <para style="p">
    <verse number="17" style="v" />Amaute nakpi takin gim pia-in, a kicing zah dongin amaute tungah phu ka la ding a, ka hehna a thuak ding uh hi. Tua ciangin { Topa } ka hihna thu hong thei ding uh hi,” a hong ci hi.
  </para>
  <chapter number="26" style="c" />
  <para style="p">
    <verse number="1" style="v" />Zedekiah in a uk a kum sawmlekhat kum, tua kha a ni masa ni-in { Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Taia khuapi mite awngin hih bangin kiko uh hi. Amaute in, ‘Sumbawlna lama i kidempih Jerusalem khuapi zancip gawp hi. A kulhpite tu-in kihongkek a, amaute' guallelhna tu-in eima hauhna suak ding hi,’ ci uh hi.
  </para>
  <para style="p">
    <verse number="3" style="v" />Tua ahih ciangin Topa { Pasian } ahi keimah in ka genin-ah: Taia khuapi aw, kei pen nangma lang ka hi hi. Nangmah a sim dingin minam tampi kong paipih ding a, tuipi hualte bangin hong kuan henhan ding uh hi.
  </para>
  <para style="p">
    <verse number="4" style="v" />Na kulhpite susia-in, na tausangte supai ding uh hi. Tua ciangin leitang khempeuh kiatkhia-in a suangtumte bek omlai ding hi.
  </para>
  <para style="p">
    <verse number="5" style="v" />Nidangin tuipi in a tup ngei suangte tungah tu-in ngasa bengte in a ngen uh pho ding uh hi. Topa { Pasian } ahi keimah in thu ka gen khin hi. Minam dangte in nang Taia khuapi hong luhgawp ding uh a,
  </para>
  <para style="p">
    <verse number="6" style="v" />na gamsunga khuapi dangte sungah a teng mi khempeuh, a namsau uh tawh that khin ding uh hi. Tua ciangin { Topa } ka hihna thu nang Taia khuapi in na hong thei ding hi, ci hi.
  </para>
  <para style="p">
    <verse number="7" style="v" />“Tua ciangin kumpi khempeuh lak panin a lianpen ahi Babylon kumpipa Nebukhadnezzar, nang Taia khuapi a sim dingin kong paipih ding hi. Amah leilu lam gam pan hong kipanin galkap honpi, sakolte leh a leengte, leh sakol galkap honte hong tonpih ding hi.
  </para>
  <para style="p">
    <verse number="8" style="v" />Gamsunga om khuapi-a teng mi khempeuh galkidona sungah si ding uh hi. Note hong simna dingun galte in dum to-in, phung ciangin, a kidalna dingun kulh muan'huai bawl ding uh hi.
  </para>
  <para style="p">
    <verse number="9" style="v" />Amaute in molhtum tawh na kulhpite satkham ding uh a, na tausangte uh zong hei tawh phukgawp ding uh hi.
  </para>
  <para style="p">
    <verse number="10" style="v" />A sakolte uh a paina leivui khute in khuapi tuamcip ding hi. Van pua leeng leh leeng galkapte' gin'na in khuapi kulhte cimsak ding a, a kisusiasa kulhkongpi-a pai bangin hong lut lel ding uh hi.
  </para>
  <para style="p">
    <verse number="11" style="v" />Sakol galkapte in kongzing khempeuh tuancilgawp ding uh a, a namsau uh tawh mi khempeuh vatlum ding uh hi. Innkhuam lianpipite leilak kiden'na ding hi.
  </para>
  <para style="p">
    <verse number="12" style="v" />Note' neihsa na hoih khempeuh, na galte un a ututin zang ding uh hi. Kulhte supai-in inn hoihpipite satthanggawp ding uh hi. Inn-a kizang sing leh suang, leh na khempeuh la-in tuipi sung den'na ding uh hi.
  </para>
  <para style="p">
    <verse number="13" style="v" />Khuapi sungah lasakna awging ka beisak ding a, tumtheih awgingte khempeuh zong kiza nawnlo ding hi.
  </para>
  <para style="p">
    <verse number="14" style="v" />Khuapi sungah bangmah om nawnloin, ngasa bengte in a ngen uh a pho theihna ding suangtumte bek ka omsak lai ding hi. Nang Taia khuapi hong kilamkik nawnlo ding hi. { Topa } ahi keimah in hih thu ka gen khinta hi,” a hong ci hi.
  </para>
  <para style="p">
    <verse number="15" style="v" />Topa { Pasian } in Taia khuapi tungah hih bangin thu gen hi: “Nang hong kisimin hong kilak ni ciangin na sunga kithat mite' kut vengvangna in tuipi dunga teng mite lau-in patausak ding hi.
  </para>
  <para style="p">
    <verse number="16" style="v" />Tuipi a zang minamte' kumpite, a kumpi tokhom tung uh panin kumkhia ding uh a, a kumpi puante uh leh a puan hoih silhte uh suahkhia-in, leilakah tu-in, lau-in a ling ding uh hi. Nangma thuakna hong muh manun lau mahmah ding uh a, a ci-lin' uh pha theilo ding hi.
  </para>
  <para style="p">
    <verse number="17" style="v" />Tua ciangin nang tawh kisai-in hih bangin dah la hong phuah ding uh hi: A minthang khuapi kisia ta a, a teembawte tuipi panin maimangta hi. Hih khuapi mite in tuipi uk ngei uh a, tuipi gei-ah a teng mi khempeuh' kihtak hi ngei hi.
  </para>
  <para style="p">
    <verse number="18" style="v" />Tu-in hih khuapi kia ta a, tuikulh khempeuh lau-in ling uh hi. Tua bang siatna hangin tuikulhah a teng mite, lau-in lamdang a sa uh hi.
  </para>
  <para style="p">
    <verse number="19" style="v" />“Bang hang hiam cih leh Topa { Pasian } ahi keimah in hih bangin ka ci hi. Kuamah a ten'lohna a kisia khuapi bangin a gamkhing khuapi-in kong bawl ding hi. Tuipi tuite kong tumsak ding hi.
  </para>
  <para style="p">
    <verse number="20" style="v" />Tanglai-a a sisa mite tawh a tengkhawm dingin misite' khua Leinuai-ah kong puak ding hi. Siatna a thuak tawntung leinuai-a omte lakah kong koih ding a, a sisate tawh na om ding hi. A hingte lakah a omkik dingin tua lai panin nong kilehkik nawn kei ding hi.
  </para>
  <para style="p">
    <verse number="21" style="v" />Nang pen mite' etteh dingin a lauhuai mahmahin kong bawl ding a, tua pen nang-a' dingin a beina hita ding hi. Mite in nang hong zon'zon' hangun hong muzo nawnlo ding uh hi. Topa { Pasian } ahi keimah in hih thu ka gen khin hi,” a hong ci hi.
  </para>
  <chapter number="27" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Taia khuapi tamlawhna kah la khat sa in.
  </para>
  <para style="p">
    <verse number="3" style="v" />Tuipi gei-ah omin tuipi dunga mite tawh sumlei sumzuakna a nei khuapi tungah Topa { Pasian } keimah in ka gen thute hih bangin gen in: “Taia khuapi aw, na melhoihna na kisaktheihpih hi.
  </para>
  <para style="p">
    <verse number="4" style="v" />Nangma inn pen tuipi hi a, nang hong lamte in teembaw hoih bangin hong bawl uh hi.
  </para>
  <para style="p">
    <verse number="5" style="v" />A sing zat dingun Senir Mual-a om taksingte zang uh a, na puankhai khuam dingin Labanon-a om taamtak singte zang uh hi.
  </para>
  <para style="p">
    <verse number="6" style="v" />Nangmah hawhna dingin Bashan tawsaw singte la uh a, Grik tuikulh panin a kila taaksante tawh na sual ding bawl uh a, saiha pak tawh nang hong zem uh hi.
  </para>
  <para style="p">
    <verse number="7" style="v" />Egypt gam saihadial puan a kizemte tawh na puankhai kibawl a, gamlapi pek panin zong kithei thei hi. Saipras tuikulh panin a kingah puan hoihpente, kumpi mel puante tawh na tungkhuh kibawl hi.
  </para>
  <para style="p">
    <verse number="8" style="v" />Sidon leh Arvad khuapi mite in nang hong hot uh a, misiam mahmahte in nang hong hawl uh hi.
  </para>
  <para style="p">
    <verse number="9" style="v" />Nang hong lem lettamate pen Gebal khuapi mi khutsiam mahmahte ahi uh hi. Tuipi tungah a pai teembaw nasemte khempeuh in na sumbuk hong zuan uh hi.
  </para>
  <para style="p">
    <verse number="10" style="v" />“Persia gam, Lud gam, leh Put gammite in nangma galkap hong sem uh a, na sungah a lumte uh leh a siklukhute uh a khai uh hi. Amaute in nangma tungah minthan'na hong tun'pih uh hi.
  </para>
  <para style="p">
    <verse number="11" style="v" />Arvad gam galkapte in na kulh cing uh a, Gamad gammite in na tausangte cing uh hi. Amaute in na kulh tungah a lum uh a khai uh hi. Nang a hong etlawmsak mite pen amaute ahi uh hi.
  </para>
  <para style="p">
    <verse number="12" style="v" />“Tarshish gammite tawh sumlei sumzuakna-ah na kizom uh a, na van tampite hong lei-in ngun, sik, dal, leh haknawte hong pia uh hi.
  </para>
  <para style="p">
    <verse number="13" style="v" />Javan gammite, Tubal mite, leh Meshek mite in zong sumlei sumzuakna-ah nang tawh kizopna nei uh a, na vante hong leina-in sila dingin mite, leh sumngo beelte hong pia uh hi.
  </para>
  <para style="p">
    <verse number="14" style="v" />Bethtogarmah gammite in zong vante hong leina-in vanpua sakolte, sakol galkapte, leh late hong pia uh hi.
  </para>
  <para style="p">
    <verse number="15" style="v" />Rods gammite in zong nang tawh sumzuakna-ah kizopna nei uh a, tuipi gei-a om gam khempeuhte in na van hong leina-in saiha leh ningsing hong pia uh hi.
  </para>
  <para style="p">
    <verse number="16" style="v" />Edom mite in zong na van tampi hong lei uh hi. Van leina-in emerald suangmanpha, puansan, a kizem puante, saihadial puan hoihte, suangkhi, leh ruby suangmanphate hong pia uh hi.
  </para>
  <para style="p">
    <verse number="17" style="v" />Judah leh Israel gammite in zong na van leina-in mangbuh, oliv thau, leh theipal, khuaizu leh sing namtui tuamtuamte hong pia uh hi.
  </para>
  <para style="p">
    <verse number="19" style="v" />Damaskas khuapi in zong na vante tampi tak hong lei a, a man dingin Helbon gama piang leenggahzu, tuumul kang, a kihuansa sik, taksing, leh thalsingte hong pia hi.
  </para>
  <para style="p">
    <verse number="20" style="v" />Dedan mite in na van hong leina-in sakol dapphahte hong pia uh hi.
  </para>
  <para style="p">
    <verse number="21" style="v" />Arabia mite leh Kedar gam ukte in tuuno, tuutal, leh keeltal tawh na van hong lei uh hi.
  </para>
  <para style="p">
    <verse number="22" style="v" />Sheba leh Raamah sumbukte in na van leina-in singnamtui hoihpente, suangmanphate, leh kham hong pia uh hi.
  </para>
  <para style="p">
    <verse number="23" style="v" />Haran, Kanneh, Eden, Asshur, leh Khilmad khuapite in zong nang tawh sumlei sumzuakna-ah kizopna hong nei uh hi.
  </para>
  <para style="p">
    <verse number="24" style="v" />Amaute in nang kiangah puan manpha mahmahte, puansan, a kizem puante, sualphah puante, leh limtakin a kiheek khauhual hoih nam khempeuh hong zuak uh hi.
  </para>
  <para style="p">
    <verse number="25" style="v" />Nangma vante ahih leh teembaw lianpente pawl in a honhonin hong pua uh hi. “Nang pen van a dim pua-in tuipi tungah a pai teembaw lianpi tawh na kibang hi.
  </para>
  <para style="p">
    <verse number="26" style="v" />Nang hong hotte in tuipi thukna gamlapi-ah hong hot uh a, nisuahna huihpi in tuipi laizangah nang hong mutsia hi.
  </para>
  <para style="p">
    <verse number="27" style="v" />Tua bangin nang na siat ni ciangin a tam mahmah na van khempeuh na sungah a om teembaw nasemte khempeuh, na lettamate leh na sumbuk mite khempeuh, na sungah a om na galkap khempeuh, a vekpi-in nang tawh tuipi sungah tummang khin uh hi.
  </para>
  <para style="p">
    <verse number="28" style="v" />Teembaw nasem tuikiate' kikona in tuipi geiteng a thawn hi.
  </para>
  <para style="p">
    <verse number="29" style="v" />“Teembaw dangah a tuang mi khempeuh kumkhia uh a, a vekpi-un tuipi gei-ah pai uh hi.
  </para>
  <para style="p">
    <verse number="30" style="v" />Nangma hangin nakpi takin kap uh a, a lu uh leivui thehin vut lakah a bual uh hi.
  </para>
  <para style="p">
    <verse number="31" style="v" />Nangma hangin a lu uh mettol uh a, dahna limin puanhampi silh uh a, na sa lua-in a kap uh hi.
  </para>
  <para style="p">
    <verse number="32" style="v" />Amaute in nang hong tamlawh uh a, ‘Tuipi sungah a daicipsuak Taia khuapi, kua dang tawh kitehthei ding a, ama thuak bang kua in thuak ngei ahi hiam?
  </para>
  <para style="p">
    <verse number="33" style="v" />Na sumbuk vante tuipi tungah a pai ciangin minam khempeuh' tangsapna na cingsak hi. Nangma van hauhna in kumpi dangte hauhlawh hi.
  </para>
  <para style="p">
    <verse number="34" style="v" />Tu-in tuipi tungah na sia a, tuipi thuk sungah na kiasuk hi. Na vante leh na mi khempeuh tuipi sungah nang tawh maimangta hi,’ hong ci ding uh hi.
  </para>
  <para style="p">
    <verse number="35" style="v" />“Tuipi gei-ah a teng mi khempeuh in lamdang hong sa ding uh hi. A kumpite uh zong lau mahmah ding uh a, a maiput uh laumai ding uh hi.
  </para>
  <para style="p">
    <verse number="36" style="v" />Tu-in nang a maimang paisuak na hita a, nangma tuah bang a tuahkhak ding uh leitungah a om sumbuk dang khempeuh lau-in ling uh hi,” a hong ci hi.
  </para>
  <chapter number="28" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Taia khuapi a ukpa kiangah Topa { Pasian } ahi keimah in ka gennop thu, ama tungah hih bangin gen in: “Kisaktheihna lungsim lianpi nangmah in na nei a, kei, pasian khat ka hi hi, na ci hi. Nang pen pasian bangin pil na kisak hangin mihing na hi lel bek hi.
  </para>
  <para style="p">
    <verse number="3" style="v" />Danel sangin pil na kisa zaw a, theihloh a neiloin na kingaihsun kha hi.
  </para>
  <para style="p">
    <verse number="4" style="v" />Na pilna leh na siamna tawh ngun leh kham tampi na nei hi.
  </para>
  <para style="p">
    <verse number="5" style="v" />Sumbawl na siamna tawh na hauhna na behlap a, na hauhna na kisaktheihpih hi.
  </para>
  <para style="p">
    <verse number="6" style="v" />“Tua ahih manin Topa { Pasian } ahi keimah in ka hong genin-ah: Nang pen pasian zahin a pil kisa na hih manin
  </para>
  <para style="p">
    <verse number="7" style="v" />thukhualna a nei hetlo galte, nang ka hong simsak ding hi. Na pilna leh na siamna tawh na lamsa na khempeuh amaute in hong vatmaisak ding uh hi.
  </para>
  <para style="p">
    <verse number="8" style="v" />Amaute in nang hong that ding uh a, na hankhuk ding tuipi sungah hong khia ding uh hi.
  </para>
  <para style="p">
    <verse number="9" style="v" />Nang a hong that ding a hong kuan ciangun, kei pasian bang hi ing, na ci lailai diam? Nang hong thatte na tuah ciangin mihing na hih lelna hong kilang ding hi.
  </para>
  <para style="p">
    <verse number="10" style="v" />Gamdang mite' khutsungah ui bang lelin na si ding hi. Topa { Pasian } ahi keimah in hih thu ka gen khin hi,” a hong ci hi.
  </para>
  <para style="p">
    <verse number="11" style="v" />{ Topa } in kei kiangah thu hong genkik a,
  </para>
  <para style="p">
    <verse number="12" style="v" />“Mihing ahi Ezekiel aw, Taia kumpipa in a thuak ding tawh kisai-in tamlawh in la, Topa { Pasian } ahi keima thugen, hih bangin gen in: “Nidang lai-in mi kicing etteh pha khat na hi a, pilna leh hoihna tawh a kidim na hi hi.
  </para>
  <para style="p">
    <verse number="13" style="v" />Pasian' Eden huansungah nang na teng a, suangmanpha nam khempeuh tawh na kizem hi. Karnelian, topaz, leh jasper, khrisolait, beryl, leh onik, sapfaia, karbankel, leh emerald suangmanphate, nangma kizepna hi a, kham tawh kibawl kizepna tampi tak zong na nei lai hi. Hihte khempeuh nangma-a' dingin na suah ni-in a hong kibawlsak ahi hi.
  </para>
  <para style="p">
    <verse number="14" style="v" />Sathau a kinilh kherub-te nang ka hong cingsak a, ka mual siangtho tungah nang na teng a, a te zaizai suangmanphate lakah na vak kawikawi hi.
  </para>
  <para style="p">
    <verse number="15" style="v" />Gamtatsiat ding na kipat ma hun ciangdong, na suah tunga kipanin na gamtatna khempeuh paubaan'na khat beek omlo hi.
  </para>
  <para style="p">
    <verse number="16" style="v" />Na sumbawl luatna hangin mi ngongtat na suak a, mawhna sungah na tungkha hi. Tua ahih manin ka mual siangtho panin nang ka hong hawlkhia a, a te zaizai suangmanphate lak panin nang a hong cing kherub-te in a hong hawlkhia uh hi.
  </para>
  <para style="p">
    <verse number="17" style="v" />Na melhoihna na kisaktheihpih kha a, na minthan'na in nang hong haitatsak hi. Leilak ka hong den'na a, kumpi dangte hilhkholhna-in nang ka hong koih hi.
  </para>
  <para style="p">
    <verse number="18" style="v" />A manloin sum na bawl luatna hang, tua bang na mawhna hangin na biakna munte na siasak hi. Tua ahih manin khuapi sung ka hal a, a vekpi-in kangtummang hi. Nangmah a hong en mi khempeuh' muhna-ah vutlevai ka hong suah hi.
  </para>
  <para style="p">
    <verse number="19" style="v" />Tu-in nang a maimang paisuak na hita a, nangma tuah bang a tuahkhak ding uh nang hong theisa minam khempeuhte lau-in a ling uh hi,” a hong ci hi.
  </para>
  <para style="p">
    <verse number="20" style="v" />{ Topa } in kei kiangah thu hong gen a,
  </para>
  <para style="p">
    <verse number="21" style="v" />“Mihing ahi Ezekiel aw, Sidon lam nga in la, a siatna ding thu genkhol in.
  </para>
  <para style="p">
    <verse number="22" style="v" />Topa { Pasian } ahi keimah in ka gen thu, amaute kiangah hih bangin gen in: “Sidon khuapi aw, kei pen nangma lang ka hi a, nangma tungah ka hong bawlna hangin mite in kei hong phat ding uh hi. Nangma sungah a teng mite gimpiakna tawh ka siangthona ka lah ciangin { Topa } ka hihna thu amaute in hong thei ding uh hi.
  </para>
  <para style="p">
    <verse number="23" style="v" />Nangma sungah cinatna ka tungsak ding a, na kongzing khempeuhah sisan ka luangsak ding hi. Na kimkot khempeuh panin nang hong kisim ding a, na mi khempeuh kithatlum mang ding hi. Tua ciangin { Topa } ka hihna thu na hong thei ding hi,” a hong ci hi.
  </para>
  <para style="p">
    <verse number="24" style="v" />Tua ciangin { Topa } in kei kiangah, “A kimkota om Israel mi a simmawh minam dangte in tu-in simmawh nawnlo ding uh a, Israel mite sunin a nasak thei ding ling leh lingkung tawh kibang nawnlo ding uh hi. Tua ciangin { Topa } ka hihna hong thei ding uh hi,” a hong ci hi.
  </para>
  <para style="p">
    <verse number="25" style="v" />Topa { Pasian } in kei kiangah, “Minam tuamtuamte lakah ka thehthangna panin Israel mite ka kaikhawm kik ding a, kei pen a siangthopa ka hihna thu minam khempeuh in hong thei ding uh hi. Tua ciangin ka nasempa Jakob ka piak leitang ahi amaute' gam sungah Israel mite a teng ding uh hi.
  </para>
  <para style="p">
    <verse number="26" style="v" />Tua gam sungah lungmuang takin teng ding uh a, amaute in inn lamin, leenggui suan ding uh hi. Israel mite a simmawh minam dangte gim ka pia ding a, Israel mite ahih leh lungmuang takin om hithiat ding uh hi. Tua ciangin { Topa } amau' Pasian ka hihna thu amaute in hong thei ding uh hi,” a hong ci hi.
  </para>
  <chapter number="29" style="c" />
  <para style="p">
    <verse number="1" style="v" />Zedekiah in a uk a kum sawmna, a kha sawm, a ni sawmlenih ni-in { Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Egypt kumpipa Faro' lam nga in la, amah leh Egypt gam khempeuh gim a kipiakna ding thu genkhol in.
  </para>
  <para style="p">
    <verse number="3" style="v" />Topa { Pasian } in hih bangin gen hi, ci-in Egypt kumpipa kiangah gen in: “Gun sungah a om awle lianpi ahi, nang Egypt kumpipa aw, kei pen nangma lang ka hi hi. Nail Gunpi, nangma-a'-in na gen a, nangma bawlsa-in na ngaihsun hi.
  </para>
  <para style="p">
    <verse number="4" style="v" />Na khaguhah sikkawi ka bulh ding a, na gun sunga om ngasa khempeuh nangma tungah ka belhsak ding hi. Tua ciangin nangma tungah a belh ngasa khempeuh tawh Nail gun sung panin nang kong kaikhia ding hi.
  </para>
  <para style="p">
    <verse number="5" style="v" />Nang leh na ngasa khempeuh gamlakah kong paai ding hi. Leilakah na pumpi kiphah ding a, phumlohin hong kikoih ding hi. Ganhingte leh vasate' an dingin nang ka hong pia ding hi.
  </para>
  <para style="p">
    <verse number="6" style="v" />“Tua ciangin { Topa } ka hihna thu Egypt mi khempeuh in hong thei ding uh hi. Bang hang hiam cih leh nang pen Israel mite' muan' leh suan' khat na hi ngei a, ahi zongin nang pen a khauhlo pumpeeng kung khat bang na hi lel hi.
  </para>
  <para style="p">
    <verse number="7" style="v" />Nangma tungah amaute hong kingap uh ciangin nang na kitan a, amaute sunin na puksak hi.
  </para>
  <para style="p">
    <verse number="8" style="v" />Tu-in Topa { Pasian } in nang kiangah kong genin-ah: Namsau tawh mi kong simsak ding a, na mite leh na ganhingte thatlummang ding uh hi.
  </para>
  <para style="p">
    <verse number="9" style="v" />Egypt gam khempeuh a kinusia gam simtham suak ding a, tua ciangin { Topa } ka hihna thu na hong thei ding hi. Nangmah in Nail Gunpi pen keima-a' hi a, keima bawlsa hi, ci na hih manin,
  </para>
  <para style="p">
    <verse number="10" style="v" />nangmah leh Nail Gunpi langah keimah ka pang hi. Egypt gam khempeuh, leilu lam Migdol khuapi panin leitaw lam Siene khuapi, Ethiopia gamgi dong, a kinusia gamkhing ka suaksak ding hi.
  </para>
  <para style="p">
    <verse number="11" style="v" />Na gamsungteng, mihing in ahi a, ganhing in ahi zongin sik nawnlo ding hi. Kum sawmli sung bangmah omlo ding hi.
  </para>
  <para style="p">
    <verse number="12" style="v" />Leitung gam khempeuh lakah Egypt gam pen a gamkhing penin ka bawl ding hi. Kum sawmli sung khuapi sia dang khempeuh sangin a siazaw-in Egypt khuapite ka bawl ding hi. Egypt mite galtai-in ka bawl ding a, gam khempeuh leh minam dang khempeuh kiangah taisakin ka kithehthangsak ding hi.
  </para>
  <para style="p">
    <verse number="13" style="v" />“Bang hang hiam cih leh Topa { Pasian } in hih bangin ka ci hi: Kum sawmli khit ciangin a kithehthangna minamte lak panin Egypt mite ka kaikhawmkik ding a,
  </para>
  <para style="p">
    <verse number="14" style="v" />amaute' pian'-cilna mun Egypt gam khanglam Pathros gamah ka tengsak ding hi. Tua lai-ah kumpi gam ginaloin om ding uh a,
  </para>
  <para style="p">
    <verse number="15" style="v" />kumpi gam khempeuh lakah a ginalo pen suak ding uh a, minam dang kuamah ukzo nawnlo ding uh hi. A ginalo mahmahin bawl ding ka hih manin amau' deih bangin minam dang khat beek tasak zolo ding uh hi.
  </para>
  <para style="p">
    <verse number="16" style="v" />Israel mite in muan' leh suan'in amaute neikik ngei nawnlo ding uh hi. Egypt-te a tuahsiat ciangin a suang khialkha ahih lamtak uh Israel mite in a phawk ding uh hi. Tua ciangin Topa { Pasian } ka hihna thu Israel mite in hong thei ding uh hi,” hong ci hi.
  </para>
  <para style="p">
    <verse number="17" style="v" />Zedekiah in a uk a kum sawmnihlesagih kum, a kha masa a ni masa ni-in { Topa } in kei kiangah thu hong gen a,
  </para>
  <para style="p">
    <verse number="18" style="v" />“Mihing ahi Ezekiel aw, Babylon kumpipa Nebukhadnezzar in Taia khuapi sim hi. A galkapte, nakpi takin hanciamsak lua ahih manin a sam nangawn uh pulhmangin, a liangkote uh a sa nangawn lengkhiamang a, ahi zongin tua bangin amau' gim thamanin kumpipa leh a galkapte in bangmah phattuamna ngahlo uh hi.
  </para>
  <para style="p">
    <verse number="19" style="v" />Tua ahih ciangin Topa { Pasian } ahi keimah in hih bangin thu kong gen hi: Tu-in Taia khuapi a simna hangin Babylon kumpipa Nebukhadnezzar tungah Egypt gam ka pia ding hi. Amah in Egypt gam luhin a nate uh sut ding a, galkapte' thaman dingin Egypt-te' neihsa khempeuh puakhiamang ding hi.
  </para>
  <para style="p">
    <verse number="20" style="v" />A galkapte in keima-a' dingin na hong sepsak uh ahih manin, ama hong nasepsak ka thuhna-in ama tungah Egypt gam a pia ka hi hi. Topa { Pasian } ahi keimah in hih thu ka gen khin hi.
  </para>
  <para style="p">
    <verse number="21" style="v" />“Hih thu hong tun' ciangin Israel mite a thahat minamin ka bawlkik ding a, mi khempeuh' zakna ding munah nang thu kong gensak ding hi. Tua ciangin { Topa } ka hihna thu amaute in hong thei ding uh hi,” hong ci hi.
  </para>
  <chapter number="30" style="c" />
  <para style="p">
    <verse number="1" style="v" />{ Topa } in kei kiangah thu hong gen leuleu a,
  </para>
  <para style="p">
    <verse number="2" style="v" />“Mihing ahi Ezekiel aw, Topa { Pasian } ahi keima thugen hih bangin pulak in: “‘A lauhuai ni,’ ci-in awng in.
  </para>
  <para style="p">
    <verse number="3" style="v" />Minamte' siatna ding hun { Topa }' ni hong naita hi.
  </para>
  <para style="p">
    <verse number="4" style="v" />Egypt gamah galpi tung ding a, Ethiopia gamah lungkhamna lianpi om ding hi. Egypt gamah mi tampi kithat ding a, a neihsa khempeuh uh kipuakhia-in, gam hawmguakin kinusia ding hi.
  </para>
  <para style="p">
    <verse number="5" style="v" />“Tua galpi in Ethiopia gam, Put gam, Lud gam, Arabia gam, leh Libya gam panin a kicial galkap khempeuh that ding a, keima mite' lak pana galkapte nangawn si ding uh hi.
  </para>
  <para style="p">
    <verse number="6" style="v" />“Leilu lama om Migdol khuapi panin leitaw lam Siene khuapi dong, Egypt gam a hute khempeuh galsungah simang ding uh a, Egypt' kiphatsakpih a galkapteng simang ding hi, ci-in Topa { Pasian } in ka gen khin hi.
  </para>
  <para style="p">
    <verse number="7" style="v" />Egypt gam, leitung gam khempeuhah a gamkhing pen suak ding a, khuapi dang a siate khempeuh sangin a khuapite siazaw ding hi.
  </para>
  <para style="p">
    <verse number="8" style="v" />Keimah in Egypt gam haltumin, a gamsung a hute khempeuh ka beisak khit ciangin, { Topa } ka hihna thu hong thei ding uh hi.
  </para>
  <para style="p">
    <verse number="9" style="v" />“Tua bangin Egypt gam a siat ni hun hong tun' ciangin bangmah khuaphawk loin a om Ethiopia mite kiangah kamtaite ka sawl ding a, amaute lau mahmah ding uh hi. Tua hun ding tu-in hong tungta hi.
  </para>
  <para style="p">
    <verse number="10" style="v" />“Egypt' hauhnateng a sumai dingin Babylon kumpi Nebukhadnezzar ka zang ding hi.
  </para>
  <para style="p">
    <verse number="11" style="v" />Amah leh a kihtakhuai a galkapte hong pai ding a, gamsung khempeuh susia ding hi. Namsau tawh Egypt mite vatlum ding a, gamsung khempeuhah misi luanghawm dim ding hi.
  </para>
  <para style="p">
    <verse number="12" style="v" />Nail Gun a tui ka kangsak ding a, migilote' khutsungah Egypt ka koih ding hi. Gamdang mite in susia gawpin, gamkhing suaksak ding uh hi, { Topa } ahi keimah in ka ci khin hi.
  </para>
  <para style="p">
    <verse number="13" style="v" />“Milim khempeuh ka susia ding a, Memfis khuapi-ah a om pasian manlote ka beisak ding hi. Egypt gam a uk ding kuamah om nawnlo ding a, mi khempeuh lausakin ka lingsakgawp ding hi.
  </para>
  <para style="p">
    <verse number="14" style="v" />Egypt gam khanglam Pathros gamteng gamkhing ka suaksak ding a, Egypt gam saklamah a om Zoan khuapi ka hal ding a, kumpi khua ahi Thebes, gim ka pia ding hi.
  </para>
  <para style="p">
    <verse number="15" style="v" />Egypt gamsungah khuapi muan'huai pen Pelusium khuapi, ka hehna ka thuaksak ding a, Thebes khuapi mi khempeuh ka sumai ding hi.
  </para>
  <para style="p">
    <verse number="16" style="v" />Egypt gamsung khempeuh ka haltum ding a, Pelusium khuapi in gimna lianpi thuak ding hi. Thebes khuapikulh khempeuh kicimgawp ding a, tui in a khuapi tuum ding hi.
  </para>
  <para style="p">
    <verse number="17" style="v" />On khuapi leh Pibeseth khuapi tangvalte, galsungah si khin ding uh a, adangteng salin kiman ding hi.
  </para>
  <para style="p">
    <verse number="18" style="v" />Egypt' vangliatna ka suksiat ciangin Tahpanhes khuapi-ah khim zinggawp ding a, a kisaktheihpihna teng uh a beita ding hi. Egypt gamsung meiipi in khuhcip ding a, a mi khempeuh salin pai ding uh hi.
  </para>
  <para style="p">
    <verse number="19" style="v" />Tu-a bangin Egypt tungah gim ka piak ciangin, { Topa } ka hihna thu amaute in hong thei ding uh hi,” hong ci hi.
  </para>
  <para style="p">
    <verse number="20" style="v" />Zedekiah in a uk a kum sawmlekhat kum, a kha masa a ni sagih ni-in { Topa } in kei kiangah thu hong gen a,
  </para>
  <para style="p">
    <verse number="21" style="v" />“Mihing ahi Ezekiel aw, Egypt kumpipa Faro' khut ka kuaihtansak zo hi. A khut damkikin namsau a tawizawhna dingin kuamah in a khut tuamsaklo hi.
  </para>
  <para style="p">
    <verse number="22" style="v" />Tua ahih manin Topa { Pasian } ahi keima thugen in: Kei pen Egypt kumpipa Faro' lang ka hi hi. A khut a damlai pen leh a kitansa zong, a lang nihin ka kuaihtansak ding a, a khut panin namsau ka kiasak ding hi.
  </para>
  <para style="p">
    <verse number="23" style="v" />Egypt mite pen, gam khempeuh leh minam khempeuhte lakah ka theh-thang ding hi.
  </para>
  <para style="p">
    <verse number="24" style="v" />Tua ciangin Babylon kumpipa' khut ka khauhsak ding a, ama khutsungah ka namsau ka pia ding hi. Ahi zongin Egypt kumpipa Faro' khut ka kuaihtansak ding a, a langte' mai-ah tai-in a si ding hi.
  </para>
  <para style="p">
    <verse number="25" style="v" />Amah ka thanemsak ding a, Babylon kumpipa ka thakhauhsak ding hi. Tua ciangin { Topa } ka hihna thu amaute in hong thei ding uh hi. Babylon kumpipa' khutsungah ka namsau ka piak ciangin amah in Egypt lam a ngat ding hi.
  </para>
  <para style="p">
    <verse number="26" style="v" />Tua ciangin gam khempeuh leh minam tuamtuamte lakah Egypt mite ka thehthang ding hi. Tua ciangin { Topa } ka hihna thu amaute in hong thei ding uh hi,” hong ci hi.
  </para>
  <chapter number="31" style="c" />
  <para style="p">
    <verse number="1" style="v" />Zedekiah in a uk a kum sawmlekhat kum, a kha thumna a ni masa ni-in { Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Egypt kumpipa Faro leh ama mite' kiangah hih bangin gen in: “Na lian mahmah uh a, kong tehpihtheih ding kuamah omlo hi.
  </para>
  <para style="p">
    <verse number="3" style="v" />A hiangte hoihin pha mahmah a, a kung sang mahmahin meii lak a ban, Lebanon-a a po taamtak tawh na kibang uh hi.
  </para>
  <para style="p">
    <verse number="4" style="v" />A khangsak ding tui om a, leisung panin an a pia ding tui om hi. Tua sing a pona mun tui kawt a, gamsung sing khempeuh in zong tui a ngah uh hi.
  </para>
  <para style="p">
    <verse number="5" style="v" />Limtakin tui ngah ahih manin singkung dang khempeuh sangin a sangzaw hi. A hiangte golin sau mahmah hi.
  </para>
  <para style="p">
    <verse number="6" style="v" />Vasa nam khempeuh in a hiang tungah bu tom uh a, ganhing nam khempeuh in a limnuai, tasuahna-in a nei uh hi. Leitung minam khempeuh in zong a limnuai belhin a nei uh hi.
  </para>
  <para style="p">
    <verse number="7" style="v" />Tua singkung hoih mahmah a, a kung sangin, a hiang zau a, a zung in tui omna lei thukpi sung a ban hi.
  </para>
  <para style="p">
    <verse number="8" style="v" />Pasian' huanah a om taamtak hoihte tawh tehtheih ding hilo a, taksing kung in tua bang hiang hoih nei ngeilo a, hiangpa kung in zong tua bang bang hiang hoih nei ngeilo hi. Pasian' huana singkungte zong tua zahin hoih ngeilo hi.
  </para>
  <para style="p">
    <verse number="9" style="v" />A melhoihin ka bawl a, a hiang ka zausak hi. Pasian' huan sunga a po singkung khempeuhte' en'in ka bawl hi.
  </para>
  <para style="p">
    <verse number="10" style="v" />“Tua ahih ciangin Topa { Pasian } keimah in hih bangin ka ci hi. Tua sing in meiipi a bat dongin khangto a, ahi zongin a san' semsemna tawh kizui-in kiphasak semsem hi.
  </para>
  <para style="p">
    <verse number="11" style="v" />Tua ahih manin tua singkung ka deih nawn kei hi. Gamdang kumpi khat' khutsungah ka pia ding a, ama thuak dingin a kilawm bangin tua kumpipa in a bawl ding hi.
  </para>
  <para style="p">
    <verse number="12" style="v" />Thukhualna a neilo gamdang mite in tua singkung phukin a nusiacip ding uh hi. Mual khempeuh leh guam khempeuhah a hiang kitante a kia ding uh hi. A lim a bel minam khempeuh in taisanta ding uh hi.
  </para>
  <para style="p">
    <verse number="13" style="v" />Vasate hong leengin tua sing puk tungah tuang ding uh a, gamsate in a hiangte tuancil ding uh hi.
  </para>
  <para style="p">
    <verse number="14" style="v" />Tua ahih ciangin tu-a kipanin singkung khat beek, bangzahin tui a ngah hangin tua zahin khangin, a dawn in meiipi banin sangzo ngei nawnlo ding hi. Misite' omna Leinuai khua a zuan ding, a si thei mihingte mah bangin singkung khempeuh a si ding ahi ta hi.
  </para>
  <para style="p">
    <verse number="15" style="v" />“Topa { Pasian } in ka cihin-ah: Tua singkung in misite' khua Leinuai a zuat ciangin, leinuai-a tuite tuumsakin ka thuumsak ding hi. Guntuite leh luituite ka luangsak nawn kei ding a, Lebanon Mual maikhingin, gamlak sing khempeuh a keutum ding hi.
  </para>
  <para style="p">
    <verse number="16" style="v" />Misite' omna Leinuai khua-ah tua singkung ka khiatsuk ciangin, a kiatna ging in minam khempeuh lokgawp ding hi. Tua singkung a kiat manin Eden singkung khempeuh, leh a hoihpen, limtakin tui a ngah Lebanon singkungte khempeuh in zong Leinuai-ah nuamtuam na sa ding uh hi.
  </para>
  <para style="p">
    <verse number="17" style="v" />Bang hang hiam cih leh a sisate a zuan dingin misite' omna Leinuai-ah amah tawh a paikhawm ding uh hi. Ama limnuai a belte khempeuh, minam dangte' lakah kithehthang khin uh hi.
  </para>
  <para style="p">
    <verse number="18" style="v" />“Tua singkung pen Egypt kumpipa Faro leh ama mite ahi hi. Eden huana singkungte nangawn tua zahin lianin hoih zolo hi. Ahi zongin, Eden huana singkungte mah bangin, Pasian' thu a ngaihsunlo, gasunga a site' omna a zuan dingin, misite' omna Leinuai a manawh ta ahi hi. Topa { Pasian } in hih thu ka gen khin hi,” hong ci hi.
  </para>
  <chapter number="32" style="c" />
  <para style="p">
    <verse number="1" style="v" />Zedekiah in a uk a kum sawmlenih kum, a kha sawmlenih a ni masa ni-in { Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Egypt kumpipa Faro tamlawh in la, hih bangin ci in: “Minam dangte lakah, humpinelkai bangin na kingaihsun hi. Ahi zongin nang pen gunsung tokgawpin a ninsak, awle tawh na kibangzaw hi.
  </para>
  <para style="p">
    <verse number="3" style="v" />Topa { Pasian } ahi keimah in kong cihin-ah: Minam tampi hong kuansakin, ka ngen kong khuhsak ding a, tui gei-ah kong kaisak ding hi.
  </para>
  <para style="p">
    <verse number="4" style="v" />Leilakah nang hong kaikhia-in, leilak kong den'na ding a, vasate leh ganhingte, a kham takun kong nesak ding hi.
  </para>
  <para style="p">
    <verse number="5" style="v" />Mualteng guamteng, na sa ka dimsak ding hi.
  </para>
  <para style="p">
    <verse number="6" style="v" />Na sisan tawh leitung khempeuh ka kawtsak ding a, mualteng guamteng na sisan tawh kidim ding hi.
  </para>
  <para style="p">
    <verse number="7" style="v" />Nang kong suksiat ni ciangin vanpi ka khuhcip ding a, aksi ka mialsak ding hi. Ni, meiipi ka liahsak ding a, kha, ka mialsak ding hi.
  </para>
  <para style="p">
    <verse number="8" style="v" />Vantung khuavak khempeuh ka mialsak ding a, na gam khempeuh khim zing ding hi, ci-in Topa { Pasian } in ka gen khin hi.
  </para>
  <para style="p">
    <verse number="9" style="v" />“Na theih ngeiloh gamdangte-ah salin kong omsak ciangin minam tampite lunggim ding hi.
  </para>
  <para style="p">
    <verse number="10" style="v" />Nang tunga kong bawlna thu minam tampite in lamdangsa ding uh hi. Ka namsau ka vik ciangin kumpite lau-in kigaih ding uh hi. Nang na puk ni ciangin a sihkhak ding uh lau-in mi khempeuh ling kelkel ding uh hi.
  </para>
  <para style="p">
    <verse number="11" style="v" />“Bang hang hiam cih leh Topa { Pasian } in hih bangin ka ci hi: Babylon kumpipa' namsau na thuak ding hi.
  </para>
  <para style="p">
    <verse number="12" style="v" />Minam dang a gilo pente sung panin a galkapte uh a namsau uh doksakin, na mihonpite ka thatsak ding hi. “Na kisaktheihpih teng vatmai ding uh a, na minam khempeuh thatmang ding uh hi.
  </para>
  <para style="p">
    <verse number="13" style="v" />A tui nekna mun a omna khempeuh uhah, na gan khawite ka that khin ding hi. Tui a siknin ding mihing ganhing khat zong om nawnlo ding hi.
  </para>
  <para style="p">
    <verse number="14" style="v" />Bangmah in su nawnlo ding ahih manin, tuite cim sitset ding a, gunte zong dum dide ding hi, ci-in Topa { Pasian } in ka gen khin hi.
  </para>
  <para style="p">
    <verse number="15" style="v" />Egypt gam gamkhing suaksakin, a gamsunga omteng ka suksiat ciangin { Topa } ka hihna thu hong thei ding uh hi.
  </para>
  <para style="p">
    <verse number="16" style="v" />“Hih pen kah la-in a kisa ding tamlawhna hi a, Egypt leh a mite tamlawhna-in minam dang numeite in nei ding uh hi. Topa { Pasian } in hih thu ka gen khin hi,” hong ci hi.
  </para>
  <para style="p">
    <verse number="17" style="v" />Zedekiah in a uk a kum sawmlenih kum, a kha masa a ni sawmlenga ni-in { Topa } in kei tungah thu hong gen a,
  </para>
  <para style="p">
    <verse number="18" style="v" />“Mihing ahi Ezekiel aw, Egypt mi tampite' hangin kapin thum in. Misite' omna Leinuai gamah a vanglian minam dangte tawh amaute paisak in. Amaute kiangah hih bangin ci in:
  </para>
  <para style="p">
    <verse number="19" style="v" />“Midang khempeuh sangin melhoihzaw hilo na hi uh hiam? Ahi zongin pai un la, Pasian a theilo mite' han sungah va lum un, ci-in gen in.
  </para>
  <para style="p">
    <verse number="20" style="v" />“Galsunga a kithatte tawh si khawm ding uh hi. Egypt gamsunga om mi khempeuh a vatlum dingin namsau khat a baihsa-in om hi.
  </para>
  <para style="p">
    <verse number="21" style="v" />Egypt mite a pan'pih galhang pente in misite' gam Leinuai panin amaute na dawn ding uh a, ‘Pasian a theilo, galsunga si mite hong paisuk uh a, hih lai-ah lumta uh hi,’ ci-in kiko ding uh hi.
  </para>
  <para style="p">
    <verse number="22" style="v" />“Assiria zong, a kimkotah a galkapte' han tawh, tua lai mahah om hi. Amaute khempeuh zong galsungah a si uh hi a,
  </para>
  <para style="p">
    <verse number="23" style="v" />Leinuai a thukpenna munah amaute' han om hi. A galkap khempeuh galsungah a si hi a, a hante uh ama kimkotah om hi. Ahi zongin amaute pen nidangin minam dangte a linglawngsak zo ngeite ahi uh hi.
  </para>
  <para style="p">
    <verse number="24" style="v" />“Elam zong, a kimkotah a galkap-te' han tawh, tua lai mahah om hi. Amaute khempeuh galsungah a si uh hi a, misite' gam Leinuai-ah Pasian a theiloin paisuk uh hi. A hin' lai-un mi khempeuh a lausak ngeite hi uh a, ahi zongin tu-in amaute si-in mindai-in a om uh hi.
  </para>
  <para style="p">
    <verse number="25" style="v" />Galsunga a site lak mahah Elam lum a, ama kimkotah a galkapte' han om hi. Amaute, Pasian a theiloin, galsungah si uh hi. A hin' lai-un mite a lausak ngeite hi uh a, ahi zongin tu-in amaute si-in mindai-in om uh a, galsunga site mah tawh a kibangin gimna a thuak uh hi.
  </para>
  <para style="p">
    <verse number="26" style="v" />“Meshek leh Tubal zong tua lai mahah om uh a, a kimkot uhah a galkapte uh' han om hi. Amaute khempeuh zong Pasian a theilo, galsunga a si ahi uh hi. Ahi zongin a hin' lai-un midangte a lausakzo ngeite ahi uh hi.
  </para>
  <para style="p">
    <verse number="27" style="v" />Hih mite pen misite' omna Leinuai-ah a galvanteng uh tawh pai-in, a namsau uh kilukham sakin, a lum uh a awm tung uhah a kikoihsak kawmin limtakin a kivui tanglai galkapte bangin pahtawi-a vuina ngahlo uh hi. Ahi zongin hih mite pen midang a lausakzo dingin a vanglian ngeite ahi uh hi.
  </para>
  <para style="p">
    <verse number="28" style="v" />Tua mah bangin nang Faro zong Pasian a theilo, galsunga site lakah na om ding hi.
  </para>
  <para style="p">
    <verse number="29" style="v" />“Edom zong a kumpite leh a gam ukte tawh tua lai mahah om hi. Amaute pen a thahat galkapte hi a, ahi zongin tu-in Pasian a theiloin galsunga a site lak, misite' gam Leinuai-ah a lum uh hi.
  </para>
  <para style="p">
    <verse number="30" style="v" />“Leilu lam uliante leh Sidon mite zong tua lai mahah om uh hi. Amaute' vangliatna in midangte lausak ngei a, ahi zongin tu-in galsunga si mite tawh mindai-in paisuk uh a, Pasian a theiloin kivui uh hi. Misite' gam Leinuai-a a paisukte tawh a mindaina uh kibang hi.
  </para>
  <para style="p">
    <verse number="31" style="v" />“Egypt kumpipa Faro in hih mite khempeuh a muh ciangin ama sihna leh a galkapte galsungah a sihna thu tawh kisai-in a lung nuamtuam ding hi, Topa { Pasian } in ci hi.
  </para>
  <para style="p">
    <verse number="32" style="v" />Bang hang hiam cih leh Faro in midangte lausak gawp ahih manin amah leh a galkapte khempeuh kithatin, Pasian a theiloin galsunga a si mite tawh kivui khawm ding hi. Topa { Pasian } keimah in hih thu ka gen khin hi,” hong ci hi.
  </para>
  <chapter number="33" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, gam khatpeuhah gal ka tun'sak ciangin a thupiangteng na mipihte tungah gen in. Tua galtun'na ding gammite in amaute lak panin galvil dingin mi khat seh uh hi.
  </para>
  <para style="p">
    <verse number="3" style="v" />Galvilpa in galte hong pai a muh ciangin mi khempeuh a theihsakna dingin pataukohna peengkul tum hi.
  </para>
  <para style="p">
    <verse number="4" style="v" />Mi khatpeuh in tua pataukohna za napi-in donloin a ommawk a, a galte hong pai-in tua mipa a thah leh, ama sihna pen amahmah ngawh ding ahi hi.
  </para>
  <para style="p">
    <verse number="5" style="v" />Amah in pataukohna za napi-in donlo ahih manin, ama sihna pen ama khialhna hang ahi hi. Thudon hi leh amah a suakta ding ahi hi.
  </para>
  <para style="p">
    <verse number="6" style="v" />Ahi zongin galvilpa in galte hong pai mu napi-in pataukohna peengkul a tum kei a, galte hong pai-in mi a thah leh, tua a site amau' mawhna hangin a si hita se leh galvilpa ka ngawh ding hi.
  </para>
  <para style="p">
    <verse number="7" style="v" />“Mihing ahi Ezekiel aw, tu-in Israel minam khempeuhte' galvilpa dingin nang kong koih hi. Nang tungah kong piak hilhkholhna khempeuh amaute tungah na gensawn ding hi.
  </para>
  <para style="p">
    <verse number="8" style="v" />Migilopa khat pen si ding hi, ci-in kong gen ciangin amah a nuntak theihna dingin na hilh kei leh, tua mipa pen a mawhnei-in si ding a, ahi zongin ama sihna nang kong ngawh ding hi.
  </para>
  <para style="p">
    <verse number="9" style="v" />Nangmah in migilopa khat hilhkhol napi-in a mawh gamtatna a khawl kei leh, tua mipa a mawhnei mahin si ding a, ahi zongin nang na suakta ding hi,” hong ci hi.
  </para>
  <para style="p">
    <verse number="10" style="v" />{ Topa } in kei kiangah thu hong gen a, “Mihing ahi Ezekiel aw, Israel mite tungah hih bangin gen in: Amaute in, ‘Ka mawhna uh leh ka khialhnate un hong hencipin ka tha uh beita ahih manin, bangci nuntak zawh ding ka hi uh hiam?’ ci uh hi.
  </para>
  <para style="p">
    <verse number="11" style="v" />Amaute kiangah hih bangin gen in: Kei pen a nungta Topa { Pasian } ka hih mah bangin mawhnei mi khat a si ka muh ciangin nuam ka sa het kei hi. A mawh gamtatna khawlin a nuntak ding ka deih hizaw hi. Israel mite aw, na mawh gamtatnate uh khawl un. Bang hangin si nuam se na hi uh hiam?
  </para>
  <para style="p">
    <verse number="12" style="v" />“Mihing ahi Ezekiel aw, tu-in Israel mite kiangah hih bangin gen in: Midik khat in mawhna a bawl leh, a beisa-a ama hoihna in amah suaktasak theilo hi. Migilo khat a gitlohna khawl leh gim kipialo ding a, midik khat in mawhna bawl leh nungtasuak tuanlo ding hi.
  </para>
  <para style="p">
    <verse number="13" style="v" />Midik khat tungah nuntakna ding kam ka ciam hangin, a beisa-a ama hoihna suangin mawh gamtat ding hong kipan leh, ama gamtat hoihnasate ka phawk kei ding hi. Ama mawh gamtatna hangin si veve ding hi.
  </para>
  <para style="p">
    <verse number="14" style="v" />Migilo khat kiangah, na si taktak ding hi, ci-in ka hilhkholh hangin, a mawh gamtatna khawlin a man a hoihin hong gamtakik hen la,
  </para>
  <para style="p">
    <verse number="15" style="v" />gentehna-in, leitawi lapa in ama tungah a ap khapna vante pia kikin, a guksa nate pia kikin, a mawh bawlnate khawlin, nuntakna a pia thei thukhamte a zuih leh, amah nungta taktak ding a, si hetlo ding hi.
  </para>
  <para style="p">
    <verse number="16" style="v" />Ama gamtatnasa mawhnate kimaisak ding hi. A man a hoihin amah gamta ahih manin nungta ding hi.
  </para>
  <para style="p">
    <verse number="17" style="v" />“Ahi zongin na mipihte in, ‘{ Topa' } hihna zia thutanglo hi,’ ci-in ngaihsun uh hi. Tua bang hilozaw a, amau' ngaihsutna zia a manlohna hang hizaw hi.
  </para>
  <para style="p">
    <verse number="18" style="v" />Mihoih khat in a gamtat hoih khawlin gamtatsiat ding hong kipan leh, tua a gamtatsiatna hangin amah si ding hi.
  </para>
  <para style="p">
    <verse number="19" style="v" />Migilo khat in a gitlohna khawlin a man a hoihin gamta leh, tua thu hangin amah suakta ding hi.
  </para>
  <para style="p">
    <verse number="20" style="v" />Ahi zongin Israel mite in keima hihna zia a thutang loin a gen uh hi. Keimah in amaute' gamtatna tawh kizui-in thu a khen ding ka hi bek hi,” hong ci hi.
  </para>
  <para style="p">
    <verse number="21" style="v" />Salin ka omzawh uh a kum sawmlenih kum, a kha sawmna a ni masa ni-in Jerusalem panin a hong suakta mi khat kei kiangah hong pai-in, “Jerusalem khuapi kila khinta hi,” ci-in thu hong ko hi.
  </para>
  <para style="p">
    <verse number="22" style="v" />Tua ama hong tun' ni ding a zan nitakin { Topa' } vangliatna ka sungah hong omlam ka kiphawk a, tua mipa hong tun' ni zingsangin { Topa } in kei hong pau theisak kik hi.
  </para>
  <para style="p">
    <verse number="23" style="v" />{ Topa } in kei kiangah thu hong gen a,
  </para>
  <para style="p">
    <verse number="24" style="v" />“Mihing ahi Ezekiel aw, Israel gam khuapi siate sungah a teng mite in, ‘Abraham, mi khat bek hinapi-in gambup kipia hi. Tu-in eite a tampi ihih ciangin hih gam pen eima-a' hi taktak hi,’ ci uh hi.
  </para>
  <para style="p">
    <verse number="25" style="v" />Tua ahih ciangin Topa { Pasian } ahi keima thugen, hih bangin amaute kiangah gen in: Note in sasi, a sa tawh na nekhawm uh a, milim zong na bia uh hi. Mi zong na that lai uh hi. Tua ahih manin bangci-in hih gam pen kote-a' hi, ci thei na hi uh hiam?
  </para>
  <para style="p">
    <verse number="26" style="v" />Note in namsau suan'in na nei uh a, na gamtatnate uh kihhuai mahmah hi. Mi khempeuh in nulepa mawhna na gamta uh hi. Tua bangpi-in hih gam luah thei ding na hi uh hiam, ci-in gen in.
  </para>
  <para style="p">
    <verse number="27" style="v" />Amaute kiangah hih bangin gen in: Kei pen a nungta Topa { Pasian } ka hih mah bangin, khuapi siate sungah a teng mite galin si ding uh a, khuaneu-ah a teng mite khempeuh gamsate in ne ding uh hi. Dum muan'huai sung leh leihawm sungah a bute khempeuh zong pulnatna tawh si veve ding uh hi.
  </para>
  <para style="p">
    <verse number="28" style="v" />Gamsung khempeuh gamkhing ka suaksak ding a, amaute' kisaktheihpih vangliatna teng bei ding hi. Israel mualtungte gamkhing suak ding ahih manin kuamah in kantan ngamlo ding uh hi.
  </para>
  <para style="p">
    <verse number="29" style="v" />A mawhna hangun a mite gim pia-in, a gam uh gamkhing ka suahsak ciangin { Topa } ka hihna thu hong thei ding uh hi.
  </para>
  <para style="p">
    <verse number="30" style="v" />“Mihing ahi Ezekiel aw, khuapi kulh gei-ah ahi a, a inn kong gei uhah ahi zongin na mipihte a kimuh uh ciangin nangma thu tawh kisai thu gen uh a, ‘Pai un, { Topa } in bang thu gen hiam, va ngai ni,’ ci-in khatlekhat kizawn uh hi.
  </para>
  <para style="p">
    <verse number="31" style="v" />Tua ciangin nangma thugen a za dingin ka mite hong kisutuah uh a, ahi zongin nangma gen bangin amaute gamtalo uh hi. Amaute a kamun hoih khem napi-in, a lungsim uhah amau' metna ding bek ngaihsun uh hi.
  </para>
  <para style="p">
    <verse number="32" style="v" />Amaute-a' dingin nang pen mite' lungnopna dingin zawl la sa-in lasaknate a tum mipa tawh na kibang lel hi. Na thugen khempeuh hong ngai napi uh, khat beek zuilo uh hi.
  </para>
  <para style="p">
    <verse number="33" style="v" />Ahi zongin a tung takpi ding ahih mah bangin, na thugente a tun' ciangin amaute lakah kamsang khat omngei ahihlam hong thei ding uh hi,” hong ci hi.
  </para>
  <chapter number="34" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, keima tuuhon ahi Israel mi a cingte mawhsakna thu gen in. Amaute kiangah thu gen in la, Topa { Pasian } ahi keima thugen, amaute kiangah hih bangin gen in: Israel mi a cing note aw, gimna na thuak ding uh hi. Nomau mahmah na kivak uh a, tuute na don kei uh hi.
  </para>
  <para style="p">
    <verse number="3" style="v" />Tuunawi ne-in, tuumul silhin, tuu thaute go-in a sa na ne uh hi. Ahi zongin tuute na vak kei uh hi.
  </para>
  <para style="p">
    <verse number="4" style="v" />Tuu zawngkhalte na khoi kei uh a, a cinate damsak loin, a liamnate na tuamsak kei uh hi. A lampialte na khiang kei uh a, a mangte na zong kei uh hi. Tua bang bek hiloin, ngong bawlin na ukgawp zawsop uh hi.
  </para>
  <para style="p">
    <verse number="5" style="v" />Tua tuute in a cing ding neilo uh ahih manin kithehthang gawp uh a, gamsate' an a suak lel uh hi.
  </para>
  <para style="p">
    <verse number="6" style="v" />Tua ahih manin ka tuute kithehthang gawp uh a, mualtungte leh mual sang tung khempeuhah vakmang uh hi. Leitung gam khempeuhah ka tuute kithehthang uh a, kuamah in zon' ding kan dingin ngaihsunlo uh hi.
  </para>
  <para style="p">
    <verse number="7" style="v" />“Tua ahih manin no tuucingte aw, { Topa } ahi keima thugen ngai un:
  </para>
  <para style="p">
    <verse number="8" style="v" />Kei pen a nungta Topa { Pasian } ka hih takpi mah bangin, keima thu nong ngaihzawk ding uh hinapi-in, tu-in a cing omlo ahih manin gamsate in ka tuute manin thatin a ne uh hi. Ka tuu a cingte in a tuu uh zonglo uh a, amau pumpi bek mah kivakin ka tuute vaklo uh hi.
  </para>
  <para style="p">
    <verse number="9" style="v" />Tua ahih manin no tuucingte aw, keima thugen ngai un.
  </para>
  <para style="p">
    <verse number="10" style="v" />Topa { Pasian } ahi keimah, note' lang ka hihna thu tu-in kong pulak hi. Note' khutsung panin ka tuute ka la ding a, tuute donloin note bek a kidon no tuucingte' khutsungah ka tuute ka omsakkik nawn kei ding hi. Note' khutsung panin ka tuute ka honkhia ding a, ka tuute, note' nekin ka omsak nawn kei ding hi.
  </para>
  <para style="p">
    <verse number="11" style="v" />“Topa { Pasian } keimah in note kiangah kong genin-ah: Keimahmah in ka tuute zongin ka kem ding hi.
  </para>
  <para style="p">
    <verse number="12" style="v" />Tuucingte in a kithehthang tuute kaikhawmin a kep bangin keimah in donin ka kem ding hi. Tua bang a lauhuai siatna ding hun laitakin a kithehthangna uh mun khempeuh panin ka kaikhawm ding hi.
  </para>
  <para style="p">
    <verse number="13" style="v" />Gamdang panin amaute lakhia-in ka kaikhawm ding a, amaute' leitangah ka tun'pihkik ding hi. Israel mualtungte, lui geite, leh mite' ten'na mun khempeuhah amaute ka gamtasak ding hi.
  </para>
  <para style="p">
    <verse number="14" style="v" />Lungmuang takin Israel mualtung lonona leh guamsung munnuamte leh Israel gam lonona mun khempeuhah ka gamtasak ding hi.
  </para>
  <para style="p">
    <verse number="15" style="v" />Keimahmah in ka tuute ka cing ding a, nuamtakin a omna ding uh mun ka zon'sak ding hi. Topa { Pasian } keimah in hih thu ka gen khin hi.
  </para>
  <para style="p">
    <verse number="16" style="v" />Keimah in a mangte zongin, a lampialte kaikhawmin, a liamte a liamma tuamsakin, a cinate damsakin, a cidam a thahatte zong a kibangin ka en ding hi. Bang hang hiam cih leh kei pen a manin a gamta tuucingpa ka hi hi.
  </para>
  <para style="p">
    <verse number="17" style="v" />“No ka tuuhonte aw, Topa { Pasian } ahi keima thugen ngai un: Note a tuamtuam ciatin thu kong khen ding a, note sung panin a hoih leh a hoihlo hong khenin, tuu leh keel zong kong khen ding hi.
  </para>
  <para style="p">
    <verse number="18" style="v" />Note pawlkhat, lopa limci na nek bek uh tawh na lungkim kei uh a, na neklohte nangawn uh na tuancilgawp uh hi. Tui a siang na dawn uh a, na dawnlohteng uh na siknin uh hi.
  </para>
  <para style="p">
    <verse number="19" style="v" />Ka tuu dangte in na tuatcilsa uh lopa ne-in na sikninsa uh tuite a dawn uh kul hi.
  </para>
  <para style="p">
    <verse number="20" style="v" />“Tua ahih ciangin Topa { Pasian } keimah in ka thugen ngai un: No tuu thaute leh tuu gawngte kong khen ding hi.
  </para>
  <para style="p">
    <verse number="21" style="v" />Note in a cidamlote na ki uh tawh si gawpin, a hon lak panin na nawtkhia uh hi.
  </para>
  <para style="p">
    <verse number="22" style="v" />Keimah in ka tuuhonte ka hon ding a, a dangte ka bawlsiasak nawn kei ding hi. Ka tuute khatlekhat kikalah thu ka khen ding hi.
  </para>
  <para style="p">
    <verse number="23" style="v" />Amaute a cing dingin ka nasempa David ka koih ding a, amah in amaute hoihtakin an vakin a kem ding hi.
  </para>
  <para style="p">
    <verse number="24" style="v" />{ Topa } ahi keimah, amaute' Pasian ka hi ding a, ka nasempa David, amaute a ukpa hi ding hi. { Topa } ahi keimah in hih thu ka gen khin hi.
  </para>
  <para style="p">
    <verse number="25" style="v" />Amaute lungmuang takin a om theihna dingun amaute tawh thuciamna khat ka bawl ding hi. Gamsung panin a lauhuai gamsa khempeuh ka beisak ding a, gamlakah nuamtakin gamta-in a lum thei ding uh hi.
  </para>
  <para style="p">
    <verse number="26" style="v" />“Amaute thupha pia-in ka mual siangtho kiimah ka omsak ding hi. A kisap hunhunin thupha guahtui ka zusak ding hi.
  </para>
  <para style="p">
    <verse number="27" style="v" />Singkungte tampi tak gahin, lo-ah an tampi piang ding a, mi khempeuh a leitang ciat uhah nuamtakin teng ding uh hi. Sal ahihna panun ka mite suakta sakin, a kikhihna kolte uh ka sutsak khit ciangin, { Topa } ka hihna thu amaute in hong thei ding uh hi.
  </para>
  <para style="p">
    <verse number="28" style="v" />Gamdang mite in hih gawpgawp nawnlo ding uh a, gamsate in thatin ne nawnlo ding uh hi. Amaute lungmuang takin om ding uh a, kuamah in lausak nawnlo ding uh hi.
  </para>
  <para style="p">
    <verse number="29" style="v" />Amaute tungah logam hoih pia ding ka hih manin gamsungah gilkial dangtak om nawnlo ding hi. Minam dangte in amaute simmawhbawl nawnlo ding uh hi.
  </para>
  <para style="p">
    <verse number="30" style="v" />Israel mite ka hutna leh amaute pen keima mi ahihna thu mi khempeuh in thei ding uh hi. Topa { Pasian } in hih thu ka gen khin hi.
  </para>
  <para style="p">
    <verse number="31" style="v" />“No ka ta ahi tuute aw, an ka hong vak tuuhon ahi keima mite na hi uh a, kei pen note' Pasian ka hi hi. Topa { Pasian } ahi keimah in hih thu kong gen khin hi,” hong ci hi.
  </para>
  <chapter number="35" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Seir Mual lam nga in la, Edom mite mawhsakna thu gen in.
  </para>
  <para style="p">
    <verse number="3" style="v" />Topa { Pasian } ahi keima thugen, hih bangin gen in: “Seir Mualtung gam aw, kei, nangma lang ka hi hi. Nang a gamkhingin ka hong bawl ding hi.
  </para>
  <para style="p">
    <verse number="4" style="v" />Na khuapite ka siasak ding a, na gamsungteng gamkhing ka suaksak ding hi. Tua ciangin { Topa } ka hihna thu na thei ding hi.
  </para>
  <para style="p">
    <verse number="5" style="v" />“Nang pen Israel mite' gal na hi tawntung a, a mawhna hangun gim a tuah ni a nunung pen, a lungkham thuak hun laitakun Israel mite na siasakmang hi.
  </para>
  <para style="p">
    <verse number="6" style="v" />Tua ahih ciangin kei pen a nungta Topa { Pasian } ka hih takpi mah bangin, nangma sihna ding ka bawl ding a, na si takpi ding hi. Nangmah in mi sisak na hih manin nangma tungah sihna hong tung ding hi.
  </para>
  <para style="p">
    <verse number="7" style="v" />Seir Mualtung gam khempeuh gamkhing ka suaksak ding a, tua gamsunga a vak mi khempeuh ka that ding hi.
  </para>
  <para style="p">
    <verse number="8" style="v" />Mualtung khempeuh si luanghawm tawh ka kidimsak ding a, mual leh guam khempeuh dimin galsunga a site' luanghawm a om ding hi.
  </para>
  <para style="p">
    <verse number="9" style="v" />A gamkhingin kong bawl paisuak ding a, na khuapite sungah kuamah tengkik nawnlo ding hi. Tua ciangin { Topa } ka hihna thu na hong thei ding hi.
  </para>
  <para style="p">
    <verse number="10" style="v" />“Kei pen Israel leh Judah mite' Topa { Pasian } hinapi-in, hih minam nihte nangma-a'-in ngaihsunin a luah dingin na kigen hi.
  </para>
  <para style="p">
    <verse number="11" style="v" />Tua ahih manin kei pen a nungta Topa { Pasian } ka hih takpi mah bangin, hih ka minam nihte tungah na heh gamtatna, na muhdah bawlna, leh na hazat bawlna tawh kizui-in nangma tungah kong thukkik ding hi. Amaute tungah na gamtatnasa hangin gim hong pia ka hihna thu amaute in thei ding uh hi.
  </para>
  <para style="p">
    <verse number="12" style="v" />Tua ciangin nangmah in, ‘Israel mualtungte gamkhing suak ta a, keima-a' ding hita hi,’ ci-in simmawhna tawh na kampaunate, { Topa } ahi keimah in a za ka hihlam na thei ding hi.
  </para>
  <para style="p">
    <verse number="13" style="v" />Kei hong gensia-in na kiphatsak paunate khempeuh a vekin ka za khin hi.
  </para>
  <para style="p">
    <verse number="14" style="v" />“Tua ahih ciangin Topa { Pasian } in hih bangin ka ci hi: Leitung buppi a lungdam theihna dingin nang a gamkhingpha mahmahin kong bawl ding a,
  </para>
  <para style="p">
    <verse number="15" style="v" />keima mi Israel-te a siatgawp manin na lungdamna zah tawh kizui-in nangma tungah kong bawl ding hi. Seir Mualtung gam ahi Edom leitang khempeuh, gamkhing suak ding hi. Tua ciangin { Topa } ka hihna thu mi khempeuh in hong thei ding uh hi,” hong ci hi.
  </para>
  <chapter number="36" style="c" />
  <para style="p">
    <verse number="1" style="v" />{ Topa } in kei kiangah, “Mihing ahi Ezekiel aw, Israel mualte tungah thu gen in la, Topa { Pasian } ahi keimah in amaute tungah gen ding ka neih thute hih bangin gen in:
  </para>
  <para style="p">
    <verse number="2" style="v" />Israel-te' galte in, ‘Hih tangtawng mualtung gamte tu-in eima-a' hita hi,’ ci vial uh hi.
  </para>
  <para style="p">
    <verse number="3" style="v" />Tua ahih ciangin mailam thu ding gen in la, Topa { Pasian } ahi keima thugen hih bangin pulak in: Na kimkot uhah a om minam dangte in no Israel mualtung gamte hong la-in na neihsate uh a hong suh uh ciangin, mite khempeuh in no Israel mite hong simmawh bawlin hong ciamnuihbawl lel uh hi.
  </para>
  <para style="p">
    <verse number="4" style="v" />Tua ahih manin no Israel mualtung gamte aw, Topa { Pasian } ahi keimah in mual lian leh mual neute, lui leh guamte, a kisia-in a kinusia munte, leh a kiima minam dangte in luhgawpin a ciamnuihbawl khuapite tungah ka gen thute ngai un.
  </para>
  <para style="p">
    <verse number="5" style="v" />“Topa { Pasian } ahi keimah in a kimkotah a om minam dangte, leh a diakdiakin Edom mite tungah ka hehluatna tawh thu ka gen hi. Amaute in lungdamin nuihna leh simmawhna tawh keima leitang la-in a tang uh hi.
  </para>
  <para style="p">
    <verse number="6" style="v" />Tua ahih ciangin Israel gam tawh kisai-in mailam thu genkhol in la, a kimkotah a om minam dangte in a simmawh bawlna hangun Topa { Pasian } ahi keimah in hehna tawh ka thugente, mual lian, mual neu, lui leh guamte tungah gen in.
  </para>
  <para style="p">
    <verse number="7" style="v" />Topa { Pasian } ahi keimah in a kimkotah a om minam dangte ka mindaisak ding khauhtakin ka kiciam hi.
  </para>
  <para style="p">
    <verse number="8" style="v" />Ahi zongin Israel mualtung gamte-ah no ka mi Israel-te-a' dingin singkungte in teh leh gah hong neikik ding uh a, a sawtloin note, inn-ah a hong ciahkik ding na hi uh hi.
  </para>
  <para style="p">
    <verse number="9" style="v" />Kei pen note' lamah kong pang ding a, pelloin na gam uh lo-in kikho kikin khaici kituhkik ding hi.
  </para>
  <para style="p">
    <verse number="10" style="v" />A mi-in zong kong pungsak ding a, khuapite sungah tengkikin a sia khempeuh na puahkik ding uh hi.
  </para>
  <para style="p">
    <verse number="11" style="v" />A mihing a ganhingin kong pungsak ding a, a nidang sangin tam na phazaw ding uh hi. Ta tampi tak na nei ding uh hi. Nidangin na om ngei bangun kong omsak kik ding a, a nidang sangin a cithei zaw-in kong bawl ding hi. Tua ciangin { Topa } ka hihna thu na hong thei ding uh hi.
  </para>
  <para style="p">
    <verse number="12" style="v" />No ka mi Israel-te, na leitang uhah kong gamtangsak kik ding hi. Note' leitang suak ding a, tua leitang in na tate uh gilkialin puksisak nawnlo ding hi.
  </para>
  <para style="p">
    <verse number="13" style="v" />“Topa { Pasian } ahi keimah in kong genin-ah: Israel mualtung gamte, mihing sane hi a, tua mualtung gamte in a gamsung mite' tate laksak hi, ci-in a beisa hunah hong kigennate a man ahi hi.
  </para>
  <para style="p">
    <verse number="14" style="v" />Ahi zongin tu-a kipanin mihing sa a ne, gamsung mite' tate a laksak gam hi nawnlo ding hi. Topa { Pasian } in hih thu ka gen khin hi.
  </para>
  <para style="p">
    <verse number="15" style="v" />Minam dangte' hong kobawlna za nawnloin, a hong mindaisakna uh na thuak nawn kei ding uh a, na sung uhah a teng mite' tate zong no Israel mualtung gamte in na laksak nawn kei ding uh hi. Topa { Pasian } in hih thu ka gen khin hi,” hong ci hi.
  </para>
  <para style="p">
    <verse number="16" style="v" />{ Topa } in kei kiangah thu hong gen a,
  </para>
  <para style="p">
    <verse number="17" style="v" />“Mihing ahi Ezekiel aw, Israel mite amaute' gamah a ten' lai-un amaute' gamtatna leh a sepnate uh tawh tua gam ninsak uh hi. Amaute' gamtatnate pen numeite' neih nin zahin a ninin ka ngaihsun hi.
  </para>
  <para style="p">
    <verse number="18" style="v" />Tua ahih manin gamsungah amaute' mi thahna leh a milimte uh tawh gamsungteng a nitsakna hangun ka hehnateng ka thuaksak hi.
  </para>
  <para style="p">
    <verse number="19" style="v" />Amaute' nuntakna zia leh a gamtatna ziate uh tawh kizui-in amaute tungah thu ka khen a, gamdang mun citengah amaute ka thehthang hi.
  </para>
  <para style="p">
    <verse number="20" style="v" />Ahi zongin midangte in, ‘Hih mite pen { Topa' } mite hinapi-in, Pasian in amaute' tungah a piak gam panin taikhia uh hi,’ ci-in a paina peuhpeuh uhah na kigen ahih manin, ka min siangtho hong daisak uh hi.
  </para>
  <para style="p">
    <verse number="21" style="v" />Israel mite in a paina peuhpeuh uh gamdang mite lakah ka min siangtho hong daisak kawikawi uh ahih manin tua thu in ka lung hong himawhsak hi.
  </para>
  <para style="p">
    <verse number="22" style="v" />“Tua ahih ciangin Topa { Pasian } keimah in Israel mite tungah ka gen ding thute hih bangin gen in: Israel mite aw, tu-a ka sep ding thu pen note kong khualna hang hiloin, minam dang khempeuhte' lakah na daisak kawikawi uh ka min siangtho ka khualna hang hizaw hi.
  </para>
  <para style="p">
    <verse number="23" style="v" />Note in minam dangte' lakah na daisaksa uh a lian ka min siangtho pen tu-in minam dangte' lakah a siangthona ka langsak ding hi. Keimah in minam dangte' lakah ka siangthona ka lahna dingin note kong zang ding hi. Tua ciangin { Topa } ka hihna thu amaute in hong thei ding uh hi. Topa { Pasian } ahi keimah in hih thu ka gen khin hi.
  </para>
  <para style="p">
    <verse number="24" style="v" />Gam khempeuh leh minam khempeuhte lak panin note hong kaikhawm kikin na gam uhah kong tun'pih kik ding hi.
  </para>
  <para style="p">
    <verse number="25" style="v" />Note tungah tui siangtho kong theh ding a, na milim biakna uh leh note hong ninsak na dang khempeuh panin kong siangsak ding hi.
  </para>
  <para style="p">
    <verse number="26" style="v" />Note sungah lungtang thak leh lungsim thak kong guan' ding a, na suang lungtang uh hong lakkhiatsakin mihing lungtang kong guan' ding hi.
  </para>
  <para style="p">
    <verse number="27" style="v" />Note sungah keima kha kong guang ding a, note tungah kong piak ka thukhamte leh ka thupiakte limtakin kong zuisak ding hi.
  </para>
  <para style="p">
    <verse number="28" style="v" />Tua ciangin na pu na pate uh tungah ka piaksa gamah na teng ding uh a, note pen keima mi hi-in, kei pen note' Pasian ka hi ding hi.
  </para>
  <para style="p">
    <verse number="29" style="v" />Note hong ninsak thei ding na khempeuh panin kong hu ding hi. An tampi ka piangsak ding a, gilkial na thuakkha nawn kei ding uh hi.
  </para>
  <para style="p">
    <verse number="30" style="v" />Na singgah kungte uh leh na lolai ante uh tampi tak ka phasak ding a, minam dangte lakah gilkiala mindaina na thuakkha nawn kei ding uh hi.
  </para>
  <para style="p">
    <verse number="31" style="v" />Na gamtatnasa uh na gitlohnate uh leh na hoihlohnate uh na phawk kik ding uh a, na mawhna uh leh na khialhnate uh hangin nomau mahmah na kimudahtawm ding uh hi.
  </para>
  <para style="p">
    <verse number="32" style="v" />Israel mite aw, hih thute khempeuh, note' lungdamna dingin a bawl ding ka hihlohna thu na theih ding uh ka deih hi. Na gamtatnasate uh hangin maizumin na mindai ding uh ka deihna hizaw hi. Topa { Pasian } in hih thu kong gen khin hi.
  </para>
  <para style="p">
    <verse number="33" style="v" />“Na mawhna khempeuh panun note kong sian'sak khit ciangin na khuapite uh sungah hong tengsak kikin, a sia khempeuh kong puahsak kik ding hi.
  </para>
  <para style="p">
    <verse number="34" style="v" />Na lote uh a nawkkha ngei mite' muhna-ah gammang tulak a bat ngei hangin, tu-in tua lote kho-in note kong puahsak kik ta ding hi.
  </para>
  <para style="p">
    <verse number="35" style="v" />Hih leitang pen gammang tulak a bang ngei hinapi-in tu-in Eden Huan a batna leh a kisusia, a kiluhgawp, a kinusiacip khuapite pen tu-in a muan'huai kulh tawh ki-umin a sungah mi a ten'na thu mi khempeuh in gen belin nei ding uh hi.
  </para>
  <para style="p">
    <verse number="36" style="v" />Tua ciangin note' kimkotah a om a suakta lai minam dangte in a siasa khuapite lamkikin, a kinusia lote a puahkikpa pen { Topa } ahi keimah ka hihna thu hong thei ding uh hi. { Topa } ahi keimah in hih thu ka gen khin a, ka gen bangin ka gamta ding hi.
  </para>
  <para style="p">
    <verse number="37" style="v" />“Tu-a tengbek hiloin adang zong ka hih lai ding hi. Keima tung pan Israel mite huhna ka ngensak ding a, tuuhonpi bangin Israel mite ka tamsak ding hi.
  </para>
  <para style="p">
    <verse number="38" style="v" />Tuhunin a sia-in a omcip khuapite pen a kiseh pawi hun ciangin biakna dingin a kipaipih, Jerusalem-a tuuhonpi om muamua bangin, mi tampi tawh kidim ding uh hi. Tua ciangin { Topa } ka hihna thu hong thei ding uh hi,” hong ci hi.
  </para>
  <chapter number="37" style="c" />
  <para style="p">
    <verse number="1" style="v" />Ka sungah { Topa' } vangliatna hong om lamtak ka kiphawk a, ama kha in kei hong paipihin, misi guh tawh a kidimin a om kuampi khatah hong koih hi.
  </para>
  <para style="p">
    <verse number="2" style="v" />Tua guhte lakah hong vakpih kawikawi a, tua guhte a tam mahmahna leh a keu mahmahna ka mu hi.
  </para>
  <para style="p">
    <verse number="3" style="v" />Amah in kei kiangah, “Mihing ahi Ezekiel aw, hih misi guhte a nungtakik thei ding hiam?” ci-in hong dong hi. Kei zong, “Topa { Pasian } aw, hih thu nang bek in na thei ding hi,” ci-in ka dawng hi.
  </para>
  <para style="p">
    <verse number="4" style="v" />Tua ciangin amah in, “Hih guhte tungah thu hilh in la, hih guhkeute in { Topa' } thu a ngaihna dingun gen in.
  </para>
  <para style="p">
    <verse number="5" style="v" />Topa { Pasian } ahi keimah in amaute tungah ka gen thu hih bangin gen in: Note sungah hu kong guan ding a, note kong nungtasak kik ding hi.
  </para>
  <para style="p">
    <verse number="6" style="v" />Thagui leh sazang kong guan ding a, vun tawh kong tuam ding hi. Tua ciangin na sung uhah hu hong guan in kong nungtasak kik ding hi. Tua ciangin { Topa } ka hihna nong thei ding uh hi, ci-in gen in,” hong ci hi.
  </para>
  <para style="p">
    <verse number="7" style="v" />Tua ahih ciangin hong sawl bangin thu ka gen hi. Tua bangin thu ka gen laitakin a kigawi zuazua a ging ka za a, tua guhte khatlekhat kizomkik uh hi.
  </para>
  <para style="p">
    <verse number="8" style="v" />Tua bangin ka et laitakin thagui leh sazang in tua guhte tuam a, tua ciangin a vun in zong hong tuam hi. Ahi zongin tua pumpite sungah hin'theihna hu om nailo hi.
  </para>
  <para style="p">
    <verse number="9" style="v" />Tua ciangin amah in kei kiangah, “Mihing ahi Ezekiel aw, huihte tungah thu gen in la, hih a sisa pumpite sungah hu sangin a hingkiksak dingin mun khempeuh panin hong pai un, ci-in Topa { Pasian } in thu hong pia hi, ci-in gen in,” hong ci hi.
  </para>
  <para style="p">
    <verse number="10" style="v" />Tua ahih ciangin hong sawl bangin ka gen hi. Tua pumpite sungah hin'theihna hu hong lut a, tua ciangin amaute hingin a khe-un hong ding uh hi. Galkap honpi khat zah pha-in tam mahmah uh hi.
  </para>
  <para style="p">
    <verse number="11" style="v" />Tua ciangin { Pasian } in kei kiangah, “Mihing ahi Ezekiel aw, Israel mite pen hih guhte tawh kibang uh hi. Amaute in, ‘I keucip a, i lamet ding bangmah om nawnloin i nuntakna guipi beita hi,’ ci uh hi.
  </para>
  <para style="p">
    <verse number="12" style="v" />Tua ahih ciangin ka mi Israel-te tungah thu gen in la, Topa { Pasian } in hih bangin ci hi, ci-in gen in: Ka mite aw, tu-in note' hankhuk kong hon'sak ding a, note hong paikhiatpihin, Israel gam kong tun'pihkik ding hi.
  </para>
  <para style="p">
    <verse number="13" style="v" />Note na kiphumna uh hankhuk hong hon'sakin kong paikhiatpih ciangin { Topa } ka hihna thu nong thei ding uh hi.
  </para>
  <para style="p">
    <verse number="14" style="v" />Note sungah keima nuntakna hu kong guan ding a, note hong hingsak kikin, na gam uhah kong tengsak kik ding hi. Tua ciangin { Topa } ka hihna thu nong thei ding uh hi. Hih bangin kong hihna ding thu ka kiciamzo a, ka kiciam bangin kong hih ding hi. { Topa } ahi keimah in hih thu ka gen khinzo hi, ci-in gen in,” hong ci hi.
  </para>
  <para style="p">
    <verse number="15" style="v" />{ Topa } in kei kiangah thu hong gen a,
  </para>
  <para style="p">
    <verse number="16" style="v" />“Mihing ahi Ezekiel aw, sing ciangkhut khat la in la a tungah, ‘Judah kumpi gam,’ ci-in gelh in. Tua ciangin adang khat la leuleu in la a tungah, ‘Israel kumpi gam,’ ci-in gelh leuleu in.
  </para>
  <para style="p">
    <verse number="17" style="v" />Tua ciangin tua ciangkhutte gel ciangkhut khat a battheihna dingin na khutsungah tawikhawm in.
  </para>
  <para style="p">
    <verse number="18" style="v" />Bang a cihnopna ahi hiam, ci-in na mipihte in hong dot uh ciangin
  </para>
  <para style="p">
    <verse number="19" style="v" />amaute kiangah, Topa { Pasian } in hih bangin ci hi: Israel ciangkhut la-in Judah ciangkhut tawh ka koihkhawm ding hi. Tua ciangkhut nihte ciangkhut khatin ka bawl ding a, ka khutsungah ka tawi ding hi, ci hi, ci-in gen in.
  </para>
  <para style="p">
    <verse number="20" style="v" />“Tua na gelh ciangkhut nihte mite' muhin na khutsungah tawi-in
  </para>
  <para style="p">
    <verse number="21" style="v" />amaute kiangah, Topa { Pasian } in hih bangin ci hi, ci-in gen in: Amaute' omna minam dangte' lak panin Israel mite la-in ka kaikhawm ding a, amaute' gamah ka paipihkik ding hi.
  </para>
  <para style="p">
    <verse number="22" style="v" />Israel mualtung gamah, amaute minam khatin ka gawmkik ding hi. Amaute a uk ding kumpi khat nei ding uh a, amaute minam nihin kikhen nawnlo ding uh a, kumpi gam nihin zong kikhen nawnlo ding uh hi.
  </para>
  <para style="p">
    <verse number="23" style="v" />Amaute pen a muhdahhuai milimte tawh kininsak nawnlo ding uh a, mawhnate tawh zong kininsak nawnlo ding uh hi. Amaute' mawhna leh kei hong lehheknate panin ka suaktasak ding hi. Amaute a siangtho mi-in ka bawl ding a, amaute keima mi hi-in, kei, amaute' Pasian ka hi ding hi.
  </para>
  <para style="p">
    <verse number="24" style="v" />Ka nasempa David pen amaute' kumpi hi ding a, mi khat' ukna nuai-ah amaute kigawmin, ka thukhamte hoihtakin zui ding uh hi.
  </para>
  <para style="p">
    <verse number="25" style="v" />A pu a pate uh a ten'nasa ahi ka nasempa Jakob tungah ka piak leitangah amaute teng ding uh a, amaute bek hiloin a suan a khak dongun tengsuak ding uh hi. Ka nasempa David in amaute uk tawntung ding hi.
  </para>
  <para style="p">
    <verse number="26" style="v" />Amaute lungmuangin a om tawntungna ding uh thuciamna khat ka bawl ding a, amaute thupha pia-in a mi ka pungsak ding hi. Amaute' lakah a om tawntung dingin ka biakinnpi ka phut ding hi.
  </para>
  <para style="p">
    <verse number="27" style="v" />Amaute tawh tengkhawmin, amaute' Pasian ka hi ding a, amaute pen keima mite hi ding uh hi.
  </para>
  <para style="p">
    <verse number="28" style="v" />Amaute' lakah a om tawntung dingin ka biakinnpi ka koih ciangin, { Topa } ahi keimah in keima mi dingin Israel mite ka bawl khitna thu, minam dangte khempeuh in thei ding uh hi,” hong ci hi.
  </para>
  <chapter number="38" style="c" />
  <para style="p">
    <verse number="1" style="v" />{ Topa } in kei kiangah thu hong gen a,
  </para>
  <para style="p">
    <verse number="2" style="v" />“Mihing ahi Ezekiel aw, Magog gama om Gog kumpipa mawhsakna thu gen in. Amah pen Meshek minamte leh Tubal minamte a ukpa ahi hi. Amah mawhsakna thu gen in la,
  </para>
  <para style="p">
    <verse number="3" style="v" />Topa { Pasian } in hih bangin ci hi, ci-in gen in: Meshek leh Tubal minamte a ukpipa Gog aw, kei pen nangma langah ka pang hi.
  </para>
  <para style="p">
    <verse number="4" style="v" />Nang hong lehhei-in, na khaguh-ah sikkawi kong bulh ding a, na galkap honpite khempeuh tawh kong kaikhia ding hi. Na galkap honpite pen a sakolte uh leh a sakol tung tuangte uh tawh tam mahmah a, na galkap khempeuh in lum leh namsau nei kim uh hi.
  </para>
  <para style="p">
    <verse number="5" style="v" />Persia gam, Kush gam, leh Put gammite in zong nang hong pan'pih uh a, amaute in lum leh siklukhu nei kim uh hi.
  </para>
  <para style="p">
    <verse number="6" style="v" />Leilu lam gam peka om Gomer gama galkapte khempeuh leh Bethtogarmah gama galkapte khempeuh in nang hong pan'pih uh a, minam dang tampite in zong nang hong pawlpih uh hi.
  </para>
  <para style="p">
    <verse number="7" style="v" />Tua ahih manin tu-in nang leh na pawlte khempeuh a kigalging sa-in om un la, na thupiakna bangin a gamtang pah lian dingin na galkapte khempeuh omsak in.
  </para>
  <para style="p">
    <verse number="8" style="v" />Minam tuamtuamte lak panin kikaikhawm kikin a gam uh a kitutkik zawh gallauna neiloin a om Israel mite' gam a sim dingin kum tampi khit ciangin kong sawl ding hi. Sauveipi sung kinusia-in gamkhing a suak ngei hinapi-in, tu-in a mite khempeuh lungmuang takin a omna Israel mualtung gamte a sim ding na hi hi.
  </para>
  <para style="p">
    <verse number="9" style="v" />Nang leh na galkap honpite leh nang hong pawlpih minam tampite in khuapi huih bangin na simgawp ding uh a, meiipi bangin a gamsung khempeuh na tuamcip ding uh hi.
  </para>
  <para style="p">
    <verse number="10" style="v" />“Topa { Pasian } ahi keimah in nang Gog tungah kong genin-ah: Tua hun ding hong tun' ciangin na lungsim sungah gitloh gamtat ding ngaihsut na kipan ding hi.
  </para>
  <para style="p">
    <verse number="11" style="v" />A khuapite in galnan'na ding kulh neiloin, lungmuang takin a om hithiat, a kihutawm zolo ding gam khat, simgawp ding na ngaihsun ding hi.
  </para>
  <para style="p">
    <verse number="12" style="v" />A sia ngeisa khuapite sungah a teng mite luhin a nate uh na sutgawp ding hi. Tua mite pen minam tuamtuamte lak panin a kikaikhawm kik, tu-in ganhing leh neihsa van zong nei kikin, leitung lam khempeuh a kituahna lamkabom sanah a teng mite ahi uh hi.
  </para>
  <para style="p">
    <verse number="13" style="v" />Sheba mite leh Dedan mite, leh Tarshish khuapite-ah a teng sumbukte in nang kiangah, ‘Ngun leh khamte, ganhingte leh vante na ngahna dingin luhgawpin a sutgawp ding leh genzawhloh van tampi tawh a ciahkhia dingin galsim dingin na galkapte na kaikhawm nai hiam?’ ci-in hong dong ding uh hi, ci-in gen in,” hong ci hi.
  </para>
  <para style="p">
    <verse number="14" style="v" />Tua ciangin Topa { Pasian } in kei kiangah, “Mihing ahi Ezekiel aw, hih bangin thu gen in hong ci hi: Keima mi Israel-te lungmuang takin a om hun laitakin nangmah na kihanthawntawm ding a,
  </para>
  <para style="p">
    <verse number="15" style="v" />leilu lam peka na omna gam panin sakol tung vive-ah a tuang, minam tampite kiang panin na kaihkhop a thahat galkap hon tampite masuanin na kuankhia ding a,
  </para>
  <para style="p">
    <verse number="16" style="v" />khuapi huih in gamsung a nawkgawp bangin keima mi Israel-te na sim ding hi. A hun a tun' ciangin, nangmah zangin na ka sepna tawh minamte lakah ka siangthona ka lahtheihna dingin keima gam a sim dingin kong sawl ding hi.
  </para>
  <para style="p">
    <verse number="17" style="v" />Ni khat ni ciangin Israel mite a sim dingin mi khat ka sawl ding hi, ci-in keima nasem Israel kamsangte tung tawnin, sawtpek lai-in ka gengen niloh mipa pen nang na hi hi. Hih thu Topa { Pasian } in gen khinzo hi.
  </para>
  <para style="p">
    <verse number="18" style="v" />“Ahi zongin Gog in Israel gam a sim ni ciangin ka heh suak mahmah ding hi.
  </para>
  <para style="p">
    <verse number="19" style="v" />Tua ni ciangin ka hehluatna tawh Israel gamah nakpi takin zin ling hen, ka ci ding hi.
  </para>
  <para style="p">
    <verse number="20" style="v" />Ngasate leh vasate, ganhing a neu a lian, leh leitunga om mi khempeuh, keimah kihtakna hangin lau-in ling ding uh hi. Mualte pukin, keente cimin, kulh leh phung khempeuh kicimmang ding uh hi.
  </para>
  <para style="p">
    <verse number="21" style="v" />Gimna a tuamtuamte tawh Gog ka lausakgawp ding hi. Topa { Pasian } in hih thu ka gen khin hi. Ama mite khatlekhat namsau tawh kisatgawp ding uh hi.
  </para>
  <para style="p">
    <verse number="22" style="v" />Pulnatna leh sisan luan'na tawh amah gim ka pia ding hi. Amah leh a galkap honte leh amah a pan'pih minam tampite tungah guahpi, gialpi, meikuang leh kaat kuang, ka zusak ding hi.
  </para>
  <para style="p">
    <verse number="23" style="v" />Hih bangin hihna tawh a lian a siangtho ka hihna thu, keimah in minam khempeuh tungah ka langsak ding a, tua ciangin { Topa } ka hihna thu amaute in hong thei ding uh hi,” hong ci hi.
  </para>
  <chapter number="39" style="c" />
  <para style="p">
    <verse number="1" style="v" />Topa { Pasian } in kei kiangah, “Mihing ahi Ezekiel aw, Gog mawhsakna thu gen in la, Topa { Pasian } in hih bangin ci hi, ci-in gen in: Meshek leh Tubal minamte a ukpipa Gog aw, kei pen nangma langkhatah a pang ka hi hi.
  </para>
  <para style="p">
    <verse number="2" style="v" />Mundang khatah nang kong paisak ding a, leilu lam gam pek panin Israel mualtung gamah kong tun'pih ding hi.
  </para>
  <para style="p">
    <verse number="3" style="v" />Tua lai mun panin na veilam khutah na tawi na thal hong betkhiatsakin, na taklam khutah na tawi na thaltangte zong kong betkhiatsak ding hi.
  </para>
  <para style="p">
    <verse number="4" style="v" />Nang leh na galkap honte leh nang hong pan'pih minam khempeuhte pen Israel mualtung gamah na simang ding uh a, vasa nam khempeuh leh gamsate in na sa uh ne ding uh hi.
  </para>
  <para style="p">
    <verse number="5" style="v" />Topa { Pasian } in hih thu gen khin ka hih manin gamlakah na tuk zeizai ding uh hi.
  </para>
  <para style="p">
    <verse number="6" style="v" />Kuamah in nawngkaisak loin nuamtakin mite a om hithiatna Magog gamsung leh tuipi gei-a gamte ka hal ding a, tua ciangin { Topa } ka hihna thu mi khempeuh in hong thei ding uh hi.
  </para>
  <para style="p">
    <verse number="7" style="v" />Keima mi Israel-te lakah ka min siangtho ka kitheisak ding a, keima min a dai dingin ka omsak nawn kei ding hi. Tua ciangin keimah pen a Siangtho, Israel-te' Pasian ahi { Topa } ka hihna thu minam khempeuh in hong thei ding uh hi,” hong ci hi.
  </para>
  <para style="p">
    <verse number="8" style="v" />Topa { Pasian } in, “Tua ka gengen ni hong tung takpi ding hi.
  </para>
  <para style="p">
    <verse number="9" style="v" />Israel gam khuapite-ah a teng mite kuankhia-in, tua a kinusia galhiamte ansing dingin khawm ding uh hi. Tua a kinusia lumte, thal leh thaltangte, molhtumte leh teipite, mei-in cih ding uh a, kum sagih sung kikhom ding hi.
  </para>
  <para style="p">
    <verse number="10" style="v" />Amaute in mei cih dingin a kinusia galhiamte nei uh ahih manin gamlakah sing tom kullo ding a, tulakah sing phuk ding zong kisamlo ding hi. Amaute in amau' na a sutte' na sutin, a suksiatsakte' na suksiatsak ding uh hi. Topa { Pasian } in hih thu ka gen khin hi,” hong ci hi.
  </para>
  <para style="p">
    <verse number="11" style="v" />{ Topa } in, “Hih thu hong pian' ni ciangin Israel gamsung Si Tuipi nisuahna lamah a om Khualzin Mite' Kuam a cihna sungteng, a kivuina dingun Gog ka pia ding hi. Gog leh a galkap honpite, tua lai munah kivui ding ahih manin khualzin mite' lampi khaktan ding a, tua mun pen, ‘Gog Galkapte' Kuam,’ kici ding hi.
  </para>
  <para style="p">
    <verse number="12" style="v" />Israel mite in a gamsung uh a sian'sak kikna dingin misi vuina-in kha sagih sung hun bei ding hi.
  </para>
  <para style="p">
    <verse number="13" style="v" />Gamsunga om mi khempeuh in misi vuina-ah huh ding uh a, tua bangin a huhna hangun ka gualzawh ni-in pahtawina ngah ding uh hi. Topa { Pasian } ahi keimah in hih thu ka gen khin hi.
  </para>
  <para style="p">
    <verse number="14" style="v" />Kha sagih a cin' khit ciangin, a gamsungteng uh a siangthosak theihna dingun a kimangngilhkha siluanghawmte zongin a phum dingin gamsungteng a zong kawikawi ding mi pawlkhat a seh ding uh hi.
  </para>
  <para style="p">
    <verse number="15" style="v" />Gamsungteng a zon' kawikawina uhah misi guh a muh simun, misi vuite in hong tawmin Gog Galkapte' Kuam-ah a vui hun ma sungteng uh a kitheihna dingin a gei-ah ciamtehna khat bawl pahpah uh hi.
  </para>
  <para style="p">
    <verse number="16" style="v" />(Tua galkap honpite' min tamin a gei-ah khuapi khat om hi.) Tua bangin gamsung siangsak ding uh hi,” hong ci hi.
  </para>
  <para style="p">
    <verse number="17" style="v" />Topa { Pasian } in kei kiangah, “Mihing ahi Ezekiel aw, amaute-a' dingin ka bawlsak biakpiakna sa a ne dingin mun khempeuh panin vasa khempeuh leh ganhing khempeuh hong paina dingun sam in. Israel mualtung gamah pawi lianpi khat om ding a, a duh zahzahun sa ne-in si dawn ding uh hi.
  </para>
  <para style="p">
    <verse number="18" style="v" />Tuutalte, tuunote, keelte leh bawngtal thaute a kigawh bangin a kigo ahi galkapte' sate ne-in, leitung gam ukte' site a dawn ding uh ahi uh hi.
  </para>
  <para style="p">
    <verse number="19" style="v" />Biakna dinga gawh bangin hih mite ka gawh ciangin vasate leh ganhingte in a nekzawh zahzah uh a thaute ne ding uh a, a kham dongun a si dawn ding uh hi.
  </para>
  <para style="p">
    <verse number="20" style="v" />Amaute in ka sabuai tungah, sakolte leh a tunga tuangte, galkapte leh galkapmangte' sa, a nekzawh zahzah uh ne ding uh hi. Topa { Pasian } in hih thu ka gen khin hi,” hong ci hi.
  </para>
  <para style="p">
    <verse number="21" style="v" />{ Topa } in kei kiangah, “Minamte lakah ka minthan'na ka lak ding a, thu a tangin ka khennate ka sepkhiat theihna dingin ka vangliatna ka zatna dan amaute tungah ka lak ding hi.
  </para>
  <para style="p">
    <verse number="22" style="v" />Tua khita kipanin amaute' { Topa } Pasian ka hihna thu, Israel mite in hong thei ding uh hi.
  </para>
  <para style="p">
    <verse number="23" style="v" />Tua ciangin kei tungah hong khialhna uh hangin Israel mite sal suak uh a, amaute nungngatin, a galte uh khutsungah pia-in galsungah a vekun a sisak ka hihna,
  </para>
  <para style="p">
    <verse number="24" style="v" />leh amaute' nitna leh a gitlohna uh tawh kituakin amaute tungah bawlin, amaute a nungngat ka hihna thu, minam dangte in thei ding uh hi,” hong ci hi.
  </para>
  <para style="p">
    <verse number="25" style="v" />Topa { Pasian } in kei kiangah, “Tu-in Jakob suanlekhak Israel mite ka hehpih ding a, amaute a cithei-in ka bawlkik ding hi. Keima min siangtho ka hu ta ding hi.
  </para>
  <para style="p">
    <verse number="26" style="v" />Amaute' gamsungah kuamah in suloin lungmuangin a omkik uh hun ciangin, kei hong lehbawlnate uh leh a mindainate uh mangngilh theita ding uh hi.
  </para>
  <para style="p">
    <verse number="27" style="v" />Kei a siangtho ka hihna thu, minam tampite tungah ka lahna dingin a galte uh a omna gamdang khempeuh panin amaute lakhia-in ka kaikhawm kik ding hi.
  </para>
  <para style="p">
    <verse number="28" style="v" />Tua ciangin, minam dangte' khutsungah salin amaute puakin, tua khit ciangin amaute khat zong sitloin kaikhawm kikin a gamsung uh ka tun'pih kimna hangin amaute' { Topa } Pasian ka hihna thu, keima mite in hong thei ding uh hi.
  </para>
  <para style="p">
    <verse number="29" style="v" />Israel mite tungah ka kha ka sung ding a, amaute ka nungngat nawn kei ding hi. Topa { Pasian } in hih thu ka gen khin hi,” hong ci hi.
  </para>
  <chapter number="40" style="c" />
  <para style="p">
    <verse number="1" style="v" />Jerusalem khuapi a kilak zawh a kum sawmlelina kum, salin hong kipaipih zawh a kum sawmnihlengana, a kha masa a ni sawm ni-in ka sungah { Topa' } vangliatna hong om lamtak ka kiphawk a, amah in kei hong paikhiatpih hi.
  </para>
  <para style="p">
    <verse number="2" style="v" />Ka maang sungah, Pasian in Israel gamah hong paipih a, mual sang khat tungah hong koih hi. Khuapi tawh a kibang inn honpi bang khat ka mai-ah ka mu hi.
  </para>
  <para style="p">
    <verse number="3" style="v" />Amah in tua khuapi nai-ah hong paipih a, sumngo bangin a te mi khat ka mu hi. Tua mipa in pikhau khat leh piciang khat tawi a, kongpi gei-ah a ding hi.
  </para>
  <para style="p">
    <verse number="4" style="v" />Tua mipa in kei kiangah, “Mihing ahi Ezekiel aw, tu-a kong lah ding nate, na mit tawh limtakin enin, na bil tawh limtakin ngai in la, limtakin ngaihsun in. Hih lai-ah nang kong paipihna pen hih thu hang mah ahi hi. Na muh na khempeuhte, Israel mite tungah a gen ding na hi hi,” hong ci hi.
  </para>
  <para style="p">
    <verse number="5" style="v" />Ka muh pen biakinn na hi a, a kimkotah kulh om hi. A mipa in pi sawm a pha tehna piciang la-in a kulh a teh hi. A teh ciangin pi sawm sahin, pi sawm mah sang hi.
  </para>
  <para style="p">
    <verse number="6" style="v" />Tua ciangin nisuahna lama om kulhkongpi-ah amah pai a, a kahlei-ah kahto-in a khung a tun' ciangin kulh kongvang teh a, pi sawm mah sang hi.
  </para>
  <para style="p">
    <verse number="7" style="v" />Tua banah lampi khat om a, a lampi pang tuakah galvilna inndei neu thum tuak om hi. Inndei neute a dung a vai kikim a, pi sawm mah ahi hi. Inndei neu khatlekhat kikal pi giat sah hi. Tua galvilna inndei neute banah pi sawm mah a sau lampi khat om a, biakinnpi lam a maingat inndei golzaw sung a tung hi.
  </para>
  <para style="p">
    <verse number="8" style="v" />Hih inndei golzaw a teh ciangin pi sawmleli pha hi.
  </para>
  <para style="p">
    <verse number="9" style="v" />Hih inndei pen biakinn tun'na ding lampi tawpna hi a, a biakinn lam neh pena om kawm pen pi li a sah hi.
  </para>
  <para style="p">
    <verse number="10" style="v" />(Hih lampi pang tuaka om galvilna inndei neute pen a golna kikim a, a kikala kawmte zong a sahna kikim hi.)
  </para>
  <para style="p">
    <verse number="11" style="v" />Tua ciangin a mipa in a lampi teh a, pi sawmleguk zai-in pi sawmnihlenih a sau hi.
  </para>
  <para style="p">
    <verse number="12" style="v" />Tua galvilna inndei neu mai ciatah letmat sawmnih sangin letmat sawmnih a sah kidalna khat a om hi. (Hih galvilna inndei neute pen a dung a vai pi sawm tuak ahi hi.)
  </para>
  <para style="p">
    <verse number="13" style="v" />Tua ciangin inndei neu kawm nung panin lampi kantanin a gal sana inndei neu kawm nung dong teh a, pi sawmlenih a pha hi.
  </para>
  <para style="p">
    <verse number="14" style="v" />Inndei nunung pen zomah biakinn tual om a, tua tual a teh ciangin pi sawmthumleli a pha hi.
  </para>
  <para style="p">
    <verse number="15" style="v" />Kulhkong pua panin inndei nawlnung kawm pua dong lampi sauna pi sawmgiatli a pha hi.
  </para>
  <para style="p">
    <verse number="16" style="v" />Hih inndei neute' kawm a pualam pangah tawlet neu om a, inndei kikala om kawm tungah zong a vang neu om hi. Lampi omna lampang, inndei kikala kawmte tungah nisuh kung lim kibawl hi.
  </para>
  <para style="p">
    <verse number="17" style="v" />Tua ciangin a mipa in kongpi tawnin a tualah hong paipih hi. A tual pualam kawm tawh kizomin inndei sawmthum om a, tua inndeite mai-ah suang a kiphah lampi om hi.
  </para>
  <para style="p">
    <verse number="18" style="v" />Hih suangphah pen a tual kimkotah om a, hih a pualama tual pen a sunglama om tual sangin niamzaw hi.
  </para>
  <para style="p">
    <verse number="19" style="v" />Tua ciangin a sunglam tual lutna dingin a sangzaw-ah kongpi khat om hi. A mipa in hih kongpi nih kikal a teh ciangin pi za khat sawmgukgiat a pha hi.
  </para>
  <para style="p">
    <verse number="20" style="v" />Tua ciangin a mipa in a pualam tual paina ahi, leilu lampangah a om kongpi lampi hong teh hi.
  </para>
  <para style="p">
    <verse number="21" style="v" />Tua bangin a teh ciangin lampi pang tuaka om galvilna inndei neu thumte, a kikala om kawmte, leh a inndei golzaw pen, nisuahna kongpi-ate mah bangin a dung a vai kikim ciat hi. Tua kongpi lampi pen pi sawmgiatli sau a, pi sawmlinih zai hi.
  </para>
  <para style="p">
    <verse number="22" style="v" />A inndei golzaw, a tawlette, leh nisuh kung lim a kibawlte pen nisuahna lam kongpi-a omte mah tawh kibangin kikim hi. Hih lai-ah zong kongpi lampi tun'na dingin kahlei dawl sagih om a, a nawlnunga om a inndei golzaw pen in a tual lam maingat hi.
  </para>
  <para style="p">
    <verse number="23" style="v" />Nisuahna lampanga om bang teek mahin, leilu lam kongpi pana lutna-a a tual galkhatah tual sungnung lutna kongpi lampi khat mah a om hi. Tua kongpi nih kikal a teh ciangin pi za leh sawmgukgiat a sau hi.
  </para>
  <para style="p">
    <verse number="24" style="v" />Tua ciangin a mipa in leitaw lampangah hong paipih a, tua lai-ah kongpi lampi khat mah na om leuleu hi. A teh ciangin a dangte mah tawh kikim hi.
  </para>
  <para style="p">
    <verse number="25" style="v" />Kongpi danga omte mah bangin hih lai-ah zong inndeite in tawlet nei uh hi. A kongpi lampi pen pi sawmgiatli sau-in pi sawmlinih zai hi.
  </para>
  <para style="p">
    <verse number="26" style="v" />Tua kongpi lampi tun'na dingin kahlei cial sagih mah om a, a inndei golzaw pen a nawlnung mahah omin a tual lam a nga hi. Lampi omna lampang, kawm sungnungte' tungah nisuh kung lim mah kibawl hi.
  </para>
  <para style="p">
    <verse number="27" style="v" />Hih lai-ah zong tual sungnung paina kongpi lampi khat mah om hi. A mipa in konglekong kikal a teh ciangin pi za leh sawmgukgiat a pha hi.
  </para>
  <para style="p">
    <verse number="28" style="v" />Tua ciangin leitaw lam kongpi tawnin tual sungnungah hong paipih hi. A lampi a teh ciangin a dangte mah tawh kikim hi.
  </para>
  <para style="p">
    <verse number="30" style="v" />A galvilna inndei neute, a inndei golzaw, leh kawm sungnungte pen, kongpi dangate mah tawh kibang hi. Hih kongpi lama om inndei neute-ah zong tawlet om hi. A lampi pi sawmgiatli sau-in, pi sawmlinih zai hi.
  </para>
  <para style="p">
    <verse number="31" style="v" />A inndei golzaw pen tual puanung lam a nga hi. Lampi pang tuaka kawmte tungah nisuh kung lim kibawl a, hih kongpi lampi tun'na dingin kahlei cial giat a om hi.
  </para>
  <para style="p">
    <verse number="32" style="v" />Tua ciangin nisuahna lam kongpi tawnin a tual sungnungah hong paipih hi. A lampi a teh ciangin a dangte mah tawh kikim hi.
  </para>
  <para style="p">
    <verse number="33" style="v" />A galvilna inndei neute, a inndei golzaw, leh a kawm sungnungte zong, kongpi dangate mah tawh kikim hi. A kimkotah tawlette om a, a inndei golzaw-ah zong a om hi. A lampi, pi sawmgiatli sau a, pi sawmlinih zai hi.
  </para>
  <para style="p">
    <verse number="34" style="v" />A inndei golzaw pen a tual puanung lam nga hi. Lampi pang tuakah a om kawmte tungah nisuh kung lim kibawl a, hih kongpi lampi tun'na dingin kahlei cial giat a om hi.
  </para>
  <para style="p">
    <verse number="35" style="v" />Tua ciangin leilu lam kongpi lampi-ah hong paipih a, a teh ciangin a dangte mah tawh kibang hi.
  </para>
  <para style="p">
    <verse number="36" style="v" />A dangte mah bangin hih in zong galvilna inndei neute, kawmsung lam tung kizemte, inndei golzaw pen, leh a kimkotah tawlette a nei hi. A lampi pi sawmgiatli sau a, pi sawmlinih zai hi.
  </para>
  <para style="p">
    <verse number="37" style="v" />A inndei golzaw pen a tual puanung lam nga hi. Lampi pang tuakah a om kawmte tungah nisuh kung lim kibawl a, hih kongpi lampi tun'na dingin kahlei cial giat a om hi.
  </para>
  <para style="p">
    <verse number="38" style="v" />Tual puanung sungah lampi tawh a kimatin inndei gol khat om a, a inndei pen a tual lam a nga hi. Hih lai munah, biakna-in a pum-a a hal ding uh ganhing luangte silsiang uh hi.
  </para>
  <para style="p">
    <verse number="39" style="v" />Hih inndei gol sungah sabuai li om a, a lang tuakah nih tuakin kikoih hi. Meihal biakna-a piak ding ahi a, mawhna leh khialhna hanga biakna-in piak ding ganhingte ahi zongin, hih sabuaite tungah go uh hi.
  </para>
  <para style="p">
    <verse number="40" style="v" />Hih inndei pualam, leilu lam kongpi lutna pang tuakah zong sabuai nih tuak, a vekin sabuai li mah om hi.
  </para>
  <para style="p">
    <verse number="41" style="v" />Tua ahih manin inndei sungah sabuai li, a pua-ah sabuai li, a vekpi-in giat om a, hih sabuaite pen, biakna-in piak ding ganhingte gawhna-in a kizang ahi hi.
  </para>
  <para style="p">
    <verse number="42" style="v" />Meihal biakna-in piak ding ganhingte bawlna dingin a kizang sabuai lite pen suang a kiseek ahi hi. Tua sabuaite letmat sawmnih sang a, a dung a vai letmat sawmthum tuak ahi hi. Biakna-in piak ding gan gawhna-in a zat uh na khempeuh, hih sabuaite tungah koih uh hi.
  </para>
  <para style="p">
    <verse number="43" style="v" />Hih sabuaite' kimkotah khutpeek cia bang a zai geihual kibawl hi. Biakna-in piak ding sa khempeuh hih sabuaite tungah kikoih hi.
  </para>
  <para style="p">
    <verse number="44" style="v" />Tua ciangin a pualam panin a tual sungnungah hong paipih a, a tual sungnungah inndei nih na om hi. Khat pen leilu lam kongpi lampangah omin leitaw lam nga a, a khat pen leitaw lam kongpi lampangah omin leilu lam nga hi.
  </para>
  <para style="p">
    <verse number="45" style="v" />A mipa in kei kiangah hih bangin hong gen hi: Leitaw lam a nga inndei pen biakinn sungah na a sem siampite-a' ding hi a,
  </para>
  <para style="p">
    <verse number="46" style="v" />leilu lam a nga inndei pen biakna tau-ah na a sem siampite-a' ding ahi hi. Tua siampite khempeuh pen Zadok' suan Levi mite vive ahi uh hi. Ama na a sem dingin { Topa }' omna-ah amaute bek kipaisak hi, hong ci hi.
  </para>
  <para style="p">
    <verse number="47" style="v" />A mipa in hih tual sungnung a teh ciangin a dung a vai pi za khat sawmgukgiat tuak a pha hi. A biakinn mai-ah biakna tau khat a om hi.
  </para>
  <para style="p">
    <verse number="48" style="v" />Tua ciangin biakinn sung lutna inndei-ah hong paipih hi. Amah in a sung lutna lampi teh a, pi kua sau-in pi sawmnihli zai a, a pang tuaka kawmte pi nga tuak a sah hi.
  </para>
  <para style="p">
    <verse number="49" style="v" />Innsung lutna inndei pen pi sawmthumli sau a, pi sawmnih zai a, tua lai tun'na dingin kahlei cial sawm a om hi. Innsung lutna inndei pang tuakah khuampi khat tuak a om hi.
  </para>
  <chapter number="41" style="c" />
  <para style="p">
    <verse number="1" style="v" />Tua ciangin a mipa in a laizanga om inndei-ah hong paipih hi. Tua inndei lutna lampi teh a,
  </para>
  <para style="p">
    <verse number="2" style="v" />pi sawmlegiat zai a, a pang tuaka om kawmte pi giat tuak a sah hi. A laizanga om inndei sung a teh ciangin pi sawmgukgiat sau a, pi sawmthumli zai hi.
  </para>
  <para style="p">
    <verse number="3" style="v" />Tua ciangin inndei sungnungah amah pai a, tua sung lutna lampi a teh ciangin pi thum sau-in pi sawm zai a, a pang tuaka om kawmte pi sawmlenih tuak a sah hi.
  </para>
  <para style="p">
    <verse number="4" style="v" />Tua inndei sungnung a teh ciangin a dung a vai pi sawmthumli tuak a pha hi. Tua ciangin amah in kei kiangah, “Hih lai pen Siangtho Pen Mun ahi hi,” hong ci hi.
  </para>
  <para style="p">
    <verse number="5" style="v" />Tua ciangin amah in biakinn kawm puanung teh a, pi sawm tak a sah hi. Hih kawm tawh a kimatin biakinn kimkotah inndei neuneu om a, tuate pi sagih vive a zai hi.
  </para>
  <para style="p">
    <verse number="6" style="v" />Hih inndei neute dawl thum pha a, dawl khat gual paiphei suakah inndei neu sawmthum om hi. Tua inndei neute a dawl sanna tawh kizui-in a biakinn kawm pa to tektek a, tua inndei neute a nang dingin khuam a tuamin kulloin a biakinn kawm kimang toto hi.
  </para>
  <para style="p">
    <verse number="7" style="v" />Tua biakinn kawm pang bela kibawl inndei neute sungah kahlei omto a, a dawl nuainung panin a tungnung dongin kizomto hi. A inndei neute a dawl sanna lamah a biakinn kawm a pat tektek mah bangin a sang lama om inndei neute a sung zai semsem hi.
  </para>
  <para style="p">
    <verse number="8" style="v" />Biakinn kimkotteng a lei kitawito a, a mundangte sangin pi sawmin sangtozaw hi. Tua mun panin biakinn kawm leh a kimkota inndei neute kipanto pan hi.
  </para>
  <para style="p">
    <verse number="9" style="v" />Inndei neute a kawm sahna pi giat pha a,
  </para>
  <para style="p">
    <verse number="10" style="v" />biakinn kimkotah suangphah bangin a kitawito-in a kibawl a zaina pi sawmthumli ahi hi.
  </para>
  <para style="p">
    <verse number="11" style="v" />Biakinn kimkotah a om inndei neute-ah paina ding kongvang, leilu lamah khat omin, leitaw lamah khat om hi. Tua biakinn kimkotah pi giat paisuak a zai cial khat a om leuleu hi.
  </para>
  <para style="p">
    <verse number="12" style="v" />Tua ciangin nitumna lamah biakinn lam a nga inn khat om hi. A inn dung pi za khat sawmnga hi a, a vai pi za khat sawmleguk hi a, a kimkota a kawm pi kua a sah hi.
  </para>
  <para style="p">
    <verse number="13" style="v" />Tua ciangin mipa in biakinn teh a, pi za khat sawmgukgiat a pha hi. A kimkota mun awng, a innsung leh a kawm tawh kigawmin pi za khat sawmgukgiat ahi hi.
  </para>
  <para style="p">
    <verse number="14" style="v" />Nisuahna lampang biakinn mailam a vailam zong a mun awng tawh kigawmin pi za khat sawmgukgiat mah ahi hi.
  </para>
  <para style="p">
    <verse number="15" style="v" />Tua ciangin biakinn nitumna lampangah a om, a tual lam a nga inn a sauna teh a, a kawmte gel tawh kigawmin pi za khat sawmgukgiat mah a pha hi. Biakinnsung lutna ding inndei, leh a inndeipi, leh Siangtho Pen Munsungte pen
  </para>
  <para style="p">
    <verse number="16" style="v" />a sual panin a kongvangneute ciangdong singpeek tawh kidap hi. A tawlette pen a pualam a kihui-in a kibawl ahi hi.
  </para>
  <para style="p">
    <verse number="17" style="v" />Biakinn sunglam kawmte pen kongkhak zang ciangdong lim kibawlte tawh kidim a,
  </para>
  <para style="p">
    <verse number="18" style="v" />nisuh kungte leh kherub limte vive ahi hi. A masa-in nisuh kung, tua ciangin kherub, nisuh kung, kherub cih bangin a kimkot khempeuhah kihelhto dimdiam hi. Tua kherub-te in maitang nih ciat nei uh hi.
  </para>
  <para style="p">
    <verse number="19" style="v" />A mihing maitang pen a pangkhat lama om nisuh kung lam nga a, a humpinelkai maitang pen a pang langkhat lama om nisuh kung lam a nga hi. A biakinnsung kimkotah hih bangin kibawl a,
  </para>
  <para style="p">
    <verse number="20" style="v" />sual panin kongkhak zang kikal sung khempeuhah a dimin a om hi.
  </para>
  <para style="p">
    <verse number="21" style="v" />Biakinn deipi kongkhak khuamte pen a siik kikim vive ahi hi.
  </para>
  <para style="p">
    <verse number="22" style="v" />Tua ciangin Siangtho Pen Mun mai-ah sing tawh a kibawl biakna tau bang pian khat a om hi. Pi nga sang a, a dung a vai pi li ahi hi. A khete, a kingaknate, leh a zawlte sing tawh a kibawl ahi hi. A mipa in kei kiangah, “Hih pen { Topa' } mai-ah a kikoih sabuai ahi hi,” hong ci hi.
  </para>
  <para style="p">
    <verse number="23" style="v" />Inndeipi sung lutna ding leh Siangtho Pen Mun lutna dingah kongkhak a om hi.
  </para>
  <para style="p">
    <verse number="24" style="v" />Tua kongkhakte pen a laizangah a kituah, kongkhak peek nih nei-in a kibawl ahi hi.
  </para>
  <para style="p">
    <verse number="25" style="v" />Biakinnsung kawmte tungah a kibawl mah bangin hih biakinn deipi sung lutna-a kongkhakte tungah zong nisuh kung leh kherub mah a kibawl hi. Kongkhak pualam, innsung lutna ding inndei sanah singpeek tawh limsun khat a kibawl hi.
  </para>
  <para style="p">
    <verse number="26" style="v" />Hih inndeipi sung kawmte tungah a pualam a kihui tawlette om a, nisuh kungte tawh zepna zong a kibawl hi.
  </para>
  <chapter number="42" style="c" />
  <para style="p">
    <verse number="1" style="v" />Tua ciangin mipa in a tual puanungah hong paipih a, biakinn nitumna lam mongah a om inn tawh a kigamlalo, biakinn leilu lama om inn khatah hong tun'pih hi.
  </para>
  <para style="p">
    <verse number="2" style="v" />Leilu lampang hih inn dung pi za khat sawmgukgiat hi a, a vai pi sawmgiatli ahi hi.
  </para>
  <para style="p">
    <verse number="3" style="v" />Tua inn pangkhat pen biakinn gei-a mun awng pi sawmthumli a zai a omna lam nga a, a pang langkhat pen tual puanunga suangphah lam a nga hi. Tua inn pen cial thum a pha a kitawito tungah kilam a, a tunga a cialte pen a nuai-ate sangin neuto zaw tektek hi.
  </para>
  <para style="p">
    <verse number="4" style="v" />Hih inn leilu lampangah pi sawmleguk zai-in, pi za khat sawmgukgiat a sau lampi khat tung a, a lutna kong zong tua lam mahah a om hi.
  </para>
  <para style="p">
    <verse number="5" style="v" />A cial tungnungah a om inndeite pen a nuai-ate sangin neuzaw hi. Bang hang hiam cih leh tuate pen a sangto zaw, a kawcik zaw-ah om uh hi.
  </para>
  <para style="p">
    <verse number="6" style="v" />Biakinn tuala a inn dangte mah bangin tua inndei dawl thumte pen a cial tung-ah kinga uh a, a tuamin khuam neilo uh hi.
  </para>
  <para style="p">
    <verse number="8" style="v" />A cial nuainunga om inndeite pen pi sawmgiatli sau a, tua lai panin tua inngualte tawh a paikhawm hilhel pi sawmgiatli mah a sau kulh khat a om hi. Tua ciangin biakinn galkhat lama om kulh pen pi za khat sawmgukgiat sau hi.
  </para>
  <para style="p">
    <verse number="10" style="v" />Tua ciangin biakinn nitumna lama om ahi, kulh a kipatna mun a inn nisuahna lam mongah kongkhakte a om hi.
  </para>
  <para style="p">
    <verse number="11" style="v" />Leilu lampanga om mah bangin hih inndeite mai-ah zong lampi khat a om hi. A sauna, a pian'zia leh a kongte zong leilu lama om mah tawh kibang hi.
  </para>
  <para style="p">
    <verse number="12" style="v" />Nisuahna lampanga kulh a kipatna mun a inn leitaw lamah kongkhakte a om hi.
  </para>
  <para style="p">
    <verse number="13" style="v" />Tua ciangin a mipa in kei kiangah, “Leilu lama om leh leitaw lama om hih inn nihte pen biakna inn siangtho ahi hi. { Topa' } omna-ah a lut siampite in biakna-in a kipia a siangtho pente, hih innte sungah ne uh hi. Hih inndeite a siangtho ahih manin, a kipia nate an tawh biaknate leh mawhna leh khialhna hangin biakna-in a kipia sate, a sungah koih uh hi.
  </para>
  <para style="p">
    <verse number="14" style="v" />Siampite in { Topa } tungah biakna pia-in biakinn sungah a lut khit uh ciangin a pualamah a pusuah nop uh leh, { Topa } tungah biakna a piak laitakun a silh uh puante suahin hih inndeite sungah koih ding uh hi. Tua lai panin puan dang silhin midangte omna-ah pai thei pan uh hi,” hong ci hi.
  </para>
  <para style="p">
    <verse number="15" style="v" />A mipa in biakinn sunglamteng a teh a zawh khit ciangin nisuahna lam kongpi tawnin hong pusuahpih a, biakinn pualamteng a teh hi.
  </para>
  <para style="p">
    <verse number="16" style="v" />Amah in a tehna piciang la-in nisuahna lampang teh a, pi za giat sawmli a pha hi.
  </para>
  <para style="p">
    <verse number="19" style="v" />Tua ciangin leilu lampang, leitaw lampang, leh nitumna lampang teh a, a thumin a sauna kikimin pi za giat sawmli ciat a pha hi.
  </para>
  <para style="p">
    <verse number="20" style="v" />Tua ahih manin a umna kulh a pang li-in a teh ciangin a pang li mahin kikim a, pang khat ciangin pi za giat sawmli vive pha a, tua deina kulh pen biakna-a a siangtho leh a mawkmawkte a kikhenna ahi hi.
  </para>
  <chapter number="43" style="c" />
  <para style="p">
    <verse number="1" style="v" />Tua khit ciangin a mipa in biakinn nisuahna lama om kongpi-ah hong paipih a,
  </para>
  <para style="p">
    <verse number="2" style="v" />nisuahna lam panin Israel-te' Pasian' minthan'na vang hong pai ka mu hi. Pasian' awging pen tuipi ging tawh kibang a, ama minthan'na vang in leitung taangsak lela hi.
  </para>
  <para style="p">
    <verse number="3" style="v" />Hih ka maangmuhna pen, Pasian in Jerusalem khuapi a susia dingin a pailai-a ka muh leh Khebar Gun gei-a ka muh tawh kibang hi. Tua ciangin thakhatin leilak kiden'na-in ka boksuk hi.
  </para>
  <para style="p">
    <verse number="4" style="v" />{ Topa' } minthan'na vang in nisuahna lam kongpi tawnin biakinn sungah a lut hi.
  </para>
  <para style="p">
    <verse number="5" style="v" />Tua ciangin { Topa' } kha in hong la-in a tual sungnungah hong paipih a, tua lai panin, { Topa' } minthan'na vang tawh biakinnsung a kidimna ka mu hi.
  </para>
  <para style="p">
    <verse number="6" style="v" />Tua lai mun panin kei kiangah a mipa a din' laitakin biakinnsung panin { Topa } in kei hong hopihna ka za a,
  </para>
  <para style="p">
    <verse number="7" style="v" />“Mihing ahi Ezekiel aw, hih lai munah ka kumpi tokhom om hi. Israel mite lak hih lai munah ka teng ding a, amaute ka uk tawntung ding hi. Israel mite leh a kumpite un pasian dang biakna tawh ahi a, a kumpi sisate uh phawkna ding mual bawlna tawh ahi zongin ka min siangtho daisak ngei nawnlo ding uh hi.
  </para>
  <para style="p">
    <verse number="8" style="v" />Bang hang hiam cih leh a kumpite un a kongkhuam uh leh a kongzawlte uh keima biakinn kongkhuam leh kongzawlte tawh kimatin bawl uh a, ka kikal uh kawm bek in hong hal hi. A muhdahhuai a gamtatnate khempeuh uh tawh ka min siangtho hong daisak uh a, kei zong ka heh manin amaute ka susiamang hi.
  </para>
  <para style="p">
    <verse number="9" style="v" />Ahi zongin tu-in amaute in pasian dangte bia nawnloin, a kumpi sisate uh phawkna a mual uh a phiat ding uh ahi hi. Tua bangin a gamtat nak uh leh amaute lakah ka teng paisuak tawntung ding hi,” hong ci hi.
  </para>
  <para style="p">
    <verse number="10" style="v" />Tua ciangin { Topa } in a thugen hong zomlai a, “Mihing ahi Ezekiel aw, Israel mite tungah biakinn thu leh a gelna khempeuh cingtakin lak in la, amaute' mawh gamtatna hangin maizumsak in.
  </para>
  <para style="p">
    <verse number="11" style="v" />Amaute a gamtatnasate uh hangin hong maizum theih uh leh, biakinn gelna, a lim, a lutna leh a pusuahna, a buppi lim, a na khempeuh a kigelna, leh a zat dan ding khempeuh a cingtakin amaute tungah laktel in la, amaute in a kigelnate thei-in a zat dan ding bangin a zuih theihna dingun amaute-a' dingin lai-in gelhsak in.
  </para>
  <para style="p">
    <verse number="12" style="v" />Biakinn tawh kisai ngeina in: Mualtunga om biakinn kimkot mun khempeuh pen biakna tawh kisai-in a siangtho ahi hi.
  </para>
  <para style="p">
    <verse number="13" style="v" />“Biakna tau golna pen hih bang hi ding hi. A tehna dingin biakinn tehna-a kizang ngeite mah hi ding hi. A biakna tau bul kimkot pen letmat sawmnih sangin, letmat sawmnih mah zai ding a, a tau kimkotah letmat sawm a sangin geivial nei ding hi.
  </para>
  <para style="p">
    <verse number="14" style="v" />A tau bul panin a tau zawl nuainung ciang pi li hi ding a, a sahna letmat sawmnih hi ding hi. Tua ban siah pi sagih sangto ding a, letmat sawmnih sah ding hi.
  </para>
  <para style="p">
    <verse number="15" style="v" />A tungnung pen, ganhing kihalna mun pi sagih sang ding a, a kiu li-ah letmat sawmnih a sang ki om ciat ding hi.
  </para>
  <para style="p">
    <verse number="16" style="v" />A biakna tau dawnzang pen a dung a vai a kikim hi ding a, pi sawmnih sau-in pi sawmnih mah zai ding hi.
  </para>
  <para style="p">
    <verse number="17" style="v" />Biakna tau a paito a laizang santeng pen a dung a vai a kikim, pi sawmnihli hi ding a, a nuai dawl sangin letmat sawm pai-in neuzaw ding hi. Tua a din'na a nuai gual kimkot letmat sawmnih pai-in zai ding hi. Biakna tau tung kahna ding kahlei pen nisuahna lampangah om ding hi,” hong ci hi.
  </para>
  <para style="p">
    <verse number="18" style="v" />Tua ciangin Topa { Pasian } in kei kiangah, “Mihing ahi Ezekiel aw, hih biakna tau zatna ding ngeinate hih bang hi ding hi: Biakna tau a kizawh khit ciangin a tungah meihal biakpiakna leh biakpiakna ganhing site thehna tawh apna a bawl ding na hi hi.
  </para>
  <para style="p">
    <verse number="19" style="v" />Zadok' suanlekhak Levi siampite pen keima na a sem dingin ka omna-ah a hong pai dingte ahi uh hi. Topa { Pasian } keimah in hih thu kong pia hi. Mawhna hangin biakna-a piak dingin amaute tungah bawngtal khat na pia ding hi.
  </para>
  <para style="p">
    <verse number="20" style="v" />Nangmah in a sisan pawlkhat la-in biakna tau kiu li-a om ki lite, biakna tau paito a laizang kiute, leh a kimkotah a om a geihualte na nuh ding a, hih bangin hihna tawh biakna tau sian'suahin na ap ding hi.
  </para>
  <para style="p">
    <verse number="21" style="v" />Mawhna hangin biakna-in a kipia bawngtal pen la-in biakinn huang pualam, a mun hong kigenna sanah a hal ding na hi hi.
  </para>
  <para style="p">
    <verse number="22" style="v" />A zing ciangin paubaan'na a omlo keeltal khat la-in mawhna hangin biakna-in na pia ding hi. Bawngtal si tawh na sian'suah mah bangin hih keeltal si tawh zong biakna tau na sian'suah ding hi.
  </para>
  <para style="p">
    <verse number="23" style="v" />Hih bangin sian'suahna na man khit ciangin, paubaan'na a omlo bawngtal khat leh tuutal khat na la ding a,
  </para>
  <para style="p">
    <verse number="24" style="v" />{ Topa } ahi keima kiangah nong paipih ding hi. Siampite in tua ganhingte tungah ci thehin, keimah hong biakna-in tua ganhingte hal ding uh hi.
  </para>
  <para style="p">
    <verse number="25" style="v" />Mawhna hangin biakpiakna-in ni sagih sung nisimin, paubaan'na a omlo keeltal khat, bawngtal khat, leh tuutal khat a pia ding na hi uh hi.
  </para>
  <para style="p">
    <verse number="26" style="v" />Siampite in ni sagih sung biakna tau apna bawlin zattheih dingin a baihsa-in omsak ding uh hi.
  </para>
  <para style="p">
    <verse number="27" style="v" />Hih bangin ni sagih sung a hih khit uh ciangin, a ni giat ni-a kipanin siampite in meihal biakna leh thunuama biakpiaknate, biakna tau tungah piak ding kipan ding uh hi. Tua ciangin note tungah kei ka lungkim ding hi. Topa { Pasian } keimah in hih thu ka gen khin hi,” hong ci hi.
  </para>
  <chapter number="44" style="c" />
  <para style="p">
    <verse number="1" style="v" />Tua ciangin a mipa in nisuahna lam biakinn huangkongpi pua-ah hong paipih a, a kongpi na kikhak hi.
  </para>
  <para style="p">
    <verse number="2" style="v" />{ Topa } in kei kiangah, “Hih kongpi kikhak paisuak ding a, kihong kik ngeilo ding hi. Israel-te' { Topa } Pasian keimah in hih kongpi tawn khin ka hih manin kuamah dang in tawn thei nawnlo ding a, a kikhak den ding ahi hi.
  </para>
  <para style="p">
    <verse number="3" style="v" />Ahi zongin hih lai-ah gam uk na a sem laitak ulianpa pen keima omna-ah biakna an siangtho a ne dingin hong pai thei ding hi. Amah hong pai ciangin inndeipi tawnin inndei sungnung kongvangah hong lutin tua lai mahah pusuak ding hi,” hong ci hi.
  </para>
  <para style="p">
    <verse number="4" style="v" />Tua ciangin a mipa in leilu lam kongpi tawnin biakinn mai-ah hong paipih a, ka khuadak leh, { Topa' } biakinnsung khempeuh ama minthan'na vang tawh na kidim hi. Kei zong leilak kiden'na-in ka boksuk hi.
  </para>
  <para style="p">
    <verse number="5" style="v" />Tua ciangin { Topa } in kei kiangah, “Mihing ahi Ezekiel aw, tu-a na muh ding nate leh na zak ding thute khempeuh hoihtakin ciamteh in. Ka biakinn a zatna ding ngeina om khempeuh tu-in a hong gen ding ka hi hi. Biakinn sungah a pai thei dingte leh Siangtho Pen Mun-ah a pai theilo dingte khempeuh limtakin ciamteh in.
  </para>
  <para style="p">
    <verse number="6" style="v" />A lehdo thei hih Israel mite tungah Topa { Pasian } keimah in ka gen thute, hih bangin gen in: No Israel mite aw, a beisa huna a muhdahhuai na gamtatnate khempeuh uh khawl un.
  </para>
  <para style="p">
    <verse number="7" style="v" />Keimah biakna-in sathaute leh sasite nong piak uh ciangin, keima thu a manglo, vun a ki-atlo gamdang mite a sungah na lutsak uh a, ka biakinn na ninsak uh hi. Tua bangin a muhdahhuai na gamtatnate uh tawh ka thuciamna na siasak uh hi.
  </para>
  <para style="p">
    <verse number="8" style="v" />Ka biakinn sungah biakna ngeinate na zui kei uh a, ka biakinn sungah gamdang mite peuh na na semsak uh hi.
  </para>
  <para style="p">
    <verse number="9" style="v" />“Tua ahih ciangin Topa { Pasian } in tu-in kong genin-ah: Vun ki-atlo gamdang mite peuhmah ka biakinn sungah lutlo ding uh a, note lakah a teng gamdang mite nangawn lutlo ding uh hi.
  </para>
  <para style="p">
    <verse number="10" style="v" />No Israel midangte bangin kei hong nusia-in milim a bia Levi mite in zong gim thuak ding uh hi.
  </para>
  <para style="p">
    <verse number="11" style="v" />Amaute in biakinn kongcin', biakinnsung nasepte sem thei ding uh hi. Meihal biakna-a kipia ganhingte leh mite in biakna-in a piak ganhingte go thei ding uh a, mite' na a sepsak dingin tavuan la ding uh hi.
  </para>
  <para style="p">
    <verse number="12" style="v" />Ahi zongin amaute in milim biakna lamah Israel mite makai-in mawhna sungah Israel mite tun'pih uh ahih ciangin, amaute gim ka piak ding, Topa { Pasian } keimah nakpi takin ka kiciam hi.
  </para>
  <para style="p">
    <verse number="13" style="v" />Amaute in keima siampi na semloin, keima biakna na a siangtho nate nai-ah pai theiloin, Siangtho Pen Mun-ah zong lut theilo ding uh hi. Hihte pen, a muhdahhuai a gamtatnasate uh hangin a hamsiatna uh ahi hi.
  </para>
  <para style="p">
    <verse number="14" style="v" />Ahi zongin biakinn sunga nasep a kisam dangte a sem dingin amaute ka seh thei ding hi, ci-in gen in,” hong ci hi.
  </para>
  <para style="p">
    <verse number="15" style="v" />Tua ciangin Topa { Pasian } in keima kiangah, “Zadok' suanlekhak Levi mi siampite ahih leh, Israel mi adangte in kei hong nusiat laitakun, amaute in citakin biakinn sungah keima na hong sem uh ahih manin, tu-in amaute in keima na hong semin, keimah biakna-in sathaute leh sasite keima kiangah hong pia ding uh hi.
  </para>
  <para style="p">
    <verse number="16" style="v" />Ka biakinn sungah amaute lutin, ka biakna tau-ah na semin, biakinn sunga biaknate-ah makai ding uh hi.
  </para>
  <para style="p">
    <verse number="17" style="v" />A tual sungnung paina kongpi-ah a lut uh ciangin saihadial puan silh ding uh hi. Tual sungnung sung leh biakinn sungah na a sep laitakun samul puan peuhmah silhlo ding uh hi.
  </para>
  <para style="p">
    <verse number="18" style="v" />Amaute in saiha dial puan khimin, saihadial puan tengin, khua-ul a suaksak thei kawnggak gaklo ding uh hi.
  </para>
  <para style="p">
    <verse number="19" style="v" />Midangte a omna biakinntual puanungah a pusuah ma-un, biakinn sungah na a sep laitakun a zat uh puante suahin inndei siangtho sungah nusia ding uh hi. Tua lai panin amaute in puan dangte silhin pusuak ding uh hi. Tua hi kei leh a biakna puan siangthote un midangte lawhkha ding hi.
  </para>
  <para style="p">
    <verse number="20" style="v" />“Amaute in a sam uh mettollo ding uh a, a saulua-in zong khawilo ding uh hi. A kilawm ciang bekin met ding uh hi.
  </para>
  <para style="p">
    <verse number="21" style="v" />Biakinntual sungnungah a lut ma-un siampite in leenggahzu nelo ding uh hi.
  </para>
  <para style="p">
    <verse number="22" style="v" />Meigong numei ahi a, a kimasa numei ahi zongin zi-in neilo ding uh a, Israel nungak, ahih kei leh siampite' zi meigongte bek ten'pih thei ding uh hi.
  </para>
  <para style="p">
    <verse number="23" style="v" />“Amaute in ka mite tungah, biakna na a siangtho leh a mawkmawk nate, leh a nin leh a siang nate a kilamdan'na hilh ding uh hi.
  </para>
  <para style="p">
    <verse number="24" style="v" />Thunei khat peuhpeuh a om ciangin, keima ngeina omsa tawh kizui-in thu khen ding uh hi. A kiseh pawite a ngeina omsa bangin bawl ding uh a, Sabbath-te siangthosak ding uh hi.
  </para>
  <para style="p">
    <verse number="25" style="v" />Siampite pen misi lawn'na tawh kininsaklo ding uh hi. Ahi zongin, a nu uh ahi a, a pa uh ahi a, a sanggam pasal uh ahih kei leh pasal a nei nailo a sanggam numeite uh hangin kininsak thei ding uh hi.
  </para>
  <para style="p">
    <verse number="26" style="v" />Amaute a kisian'suah khit uh nipikal khat ciang bekin,
  </para>
  <para style="p">
    <verse number="27" style="v" />biakinntual sungnungah pai-in biakinn sungah na a sepkik theihna dingun kisian'suahna biakna pia ding uh hi. Topa { Pasian } in hih thu ka gen khin hi.
  </para>
  <para style="p">
    <verse number="28" style="v" />“Israel mite tungah ka piak, khang khat pan khang khatah a kiluah suksuk ding sung panin siampite' tanh pen siampi nasep za ahi hi. Amaute in Israel mite lakah neihsa gamh neilo ding uh hi. Amaute' kisapna khempeuhah kei a kicing khin ka hi hi.
  </para>
  <para style="p">
    <verse number="29" style="v" />An tawh biakna, mawhna leh khialhna hanga biakna, leh Israel mite lak panin keima-a' dingin a kipiakhiate khempeuh amaute in ne ding uh hi.
  </para>
  <para style="p">
    <verse number="30" style="v" />Anpal sung panin a limci penteng leh kei tungah hong kipia na khempeuh, amaute in tang ding uh hi. Israel mite' inn sungah ka thupha a tun'theihna dingin amaute in anlum a em simun, biakna-in siampite tungah a em masak penpen uh pia ding uh hi.
  </para>
  <para style="p">
    <verse number="31" style="v" />Siampite in vasa ahi a, ganhing ahi zongin, sa' nekbang hita leh ama thu-in a sitawm mawkte hita leh, nelo ding uh hi.
  </para>
  <chapter number="45" style="c" />
  <para style="p">
    <verse number="1" style="v" />“Israel minamte tungah piak dingin leitang a kihawm ciangin, { Topa' } tanh dingin seh khat kituamkoih ding hi. Tua a kituamkoih leitang pen a dung tai sawm hi ding a, a vai tai giat hi ding hi. Tua sung khempeuh a siangtho biakna leitang hi ding hi.
  </para>
  <para style="p">
    <verse number="2" style="v" />Hih leitang sung panin biakinn ding tawh kisai-in a dung pi za giat sawmli, a vai pi za giat sawmli mah kisehin, tua banah a kimkot pi sawmgiatli paisuak mun awng tawh hi lai ding hi.
  </para>
  <para style="p">
    <verse number="3" style="v" />Hih biakna leitang siangtho sung panin siangtho pen mun leh biakinn mun dingin a saulam tai sawm, a zailam tai li kisehkhia ding hi.
  </para>
  <para style="p">
    <verse number="4" style="v" />Hih a kisehkhia mun sungteng pen biakna leitang siangtho hi ding a, { Topa' } biakinn sungah na a sem siampite-a' ding hi ding hi. Hih mun sungteng pen siampite' inn lamna ding mun leh biakinn lamna ding mun siangtho hi ding hi.
  </para>
  <para style="p">
    <verse number="5" style="v" />Hih banah, a dung tai sawm, a vai tai li a pha sehkhat kibawl leuleu ding a, biakinn sungah na a sem Levi mite-a' ding hi ding hi. Tua sungtengah amaute' ten'na ding khua om ding hi.
  </para>
  <para style="p">
    <verse number="6" style="v" />Khuapi huangsung dingin a dung tai sawm, a vai tai nih a pha leitang khat kisehkhia ding hi. Hih mun pen a siangtho leitang tawh kizom pah ding a, Israel mite khempeuh-a' ding hi ding hi.
  </para>
  <para style="p">
    <verse number="7" style="v" />“Gamsung a uk uliante-a' dingin zong leitang kisehkhia ding hi. A siangtho leitang leh khuapi huang panin kipanin nitumna lamah a gamgi ciang, nisuahna lamah zong a gamgi ciang mah hi ding a, nitumna pan nisuahna gamgi pen Israel minamte khat in a ngahzah tan mah hi ding hi.
  </para>
  <para style="p">
    <verse number="8" style="v" />Hih munteng pen Israel gamsung panin Israel uliante' neih hi ding hi. Tua ahih manin amaute in Israel mite bawlsia nawnlo ding uh a, mun a omlaiteng khempeuh, a minam zui-in Israel minamte a tangsak ding uh hi.
  </para>
  <para style="p">
    <verse number="9" style="v" />“Topa { Pasian } in hih bangin ci hi: No Israel a uk uliante aw, na mawh gamtatna uh sauveizo lua ta hi. Na ngongtatnate uh leh mi na nen'niamnate uh khawl un la, thuman thutangin na sem un. Amau' leitang panun ka mite notkhia nawn kei un. Topa { Pasian } keimah in hih thu kong gen hi.
  </para>
  <para style="p">
    <verse number="10" style="v" />“Mi khempeuh in tawisuang man leh tehna man zang ding uh hi.
  </para>
  <para style="p">
    <verse number="11" style="v" />An tehna bung leh tui tehna bung kikim ding a, a kizang ding etkakna pen beem hi ding hi. Beem khatah an bung sawm, tui bung sawm mah hi ding hi.
  </para>
  <para style="p">
    <verse number="12" style="v" />A gik tehna pen, gerah sawmnih ciang shekel khat, shekel sawmguk ciangin mina khat hi ding hi.
  </para>
  <para style="p">
    <verse number="13" style="v" />“Biakna na piakna ding zia uh pen, mangbuh na neihzah uh pan sawmguk-ah khat, mangbuhham zong sawmguk-ah khat mah,
  </para>
  <para style="p">
    <verse number="14" style="v" />sathau na neihzah uh sung pan seh za-ah khat (bung tawh tehin bung sawm ciangin beem khata seh),
  </para>
  <para style="p">
    <verse number="15" style="v" />tuu na neih sung uh panin za nih ciangin khat hi ding hi. Hihte pen an tawh biakna, meihal biakna, thunuama biakpiaknate hi a, na mawhnate uh a maitheihna ding ahi hi. Topa { Pasian } in hih thu kong pia hi.
  </para>
  <para style="p">
    <verse number="16" style="v" />Israel mi khempeuh in hihte pen biakna-in a piak dingin, amau a uk ulianpa tungah puak ding uh hi.
  </para>
  <para style="p">
    <verse number="17" style="v" />Gam uk ulianpa in biakna-in piak ding ganhingte, an tawh biakna-in zat dingte, leh pawi khempeuh, Khadet ni, Sabbath nite-in Israel mibuppite-a' dingin tuiphih biaknate a piak ding ama nasep ahi hi. Israel mite' mawhna a maitheihna dingin mawhna hanga biakna, an tawh biakna, meihal biakna, leh thunuama biakpiakna-in a zat dingte khempeuh amah in a si ding ahi hi.
  </para>
  <para style="p">
    <verse number="18" style="v" />“Topa { Pasian } in hih bangin ci hi: Kha khatna a ni masa ni-in paubaan'na a omlo bawngtal khat biakna-in pia-in biakinn a siangsak ding na hi uh hi.
  </para>
  <para style="p">
    <verse number="19" style="v" />Siampipa in mawhna hanga biakpiakna ganhing si pawlkhat la-in biakinn kongkhuamte, biakna tau ki lite, leh tual sungnung lutna kong khuamte nuh ding hi.
  </para>
  <para style="p">
    <verse number="20" style="v" />Tua bangmahin tua kha a ni sagih ni-in zong, tuplohpi leh theihlohna hangin a khialkha mite-a' dingin sian'suahna a bawl ding na hi uh hi. Tu-a bang danin biakinn a siangthosak ding na hi uh hi.
  </para>
  <para style="p">
    <verse number="21" style="v" />“A kha masa a ni sawmleli ni-in Paisan Pawi na kipan ding uh a, mi khempeuh in ni sagih sung silngo sawhloh anlum na ne ding uh hi.
  </para>
  <para style="p">
    <verse number="22" style="v" />Tua pawi bawl a kipat ni-in gam uk ulianpa in amah leh mi khempeuh-a' dingin mawhna hanga biakpiakna-in bawngtal khat pia ding hi.
  </para>
  <para style="p">
    <verse number="23" style="v" />Tua pawi ni sagih sung nisimin paubaan'na a omlo bawngtal sagih leh tuutal sagih la-in { Topa } tungah meihal biakna-in pia ding a, tua banah mawhna hanga biakna-in nisimin keeltal khat zong a pia ding ahi hi.
  </para>
  <para style="p">
    <verse number="24" style="v" />Bawngtal leh tuutal a kipiazah tawh kizui-in an tawh biakna dingin an bung khat pai leh sathau bing khat pai tawh piakhawm ding hi.
  </para>
  <para style="p">
    <verse number="25" style="v" />“A kha sagihna a ni sawmlenga ni-in nipikal khat sung a kibawl ding Buk Pawi kipan ding a, mawhna hanga biakpiakna, meihal biakna, leh an tawh biakna-in piak dingin an leh sathaute, nisimin a kisamzah, gam uk ulianpa in pia ding hi.
  </para>
  <chapter number="46" style="c" />
  <para style="p">
    <verse number="1" style="v" />“Topa { Pasian } in hih bangin ci hi: Nisuahna lama om, tual sungnung kongpi pen nasep ni guk sung kikhakcip ding a, ahi zongin Sabbath ni leh Khadet ni-in kihong ding hi.
  </para>
  <para style="p">
    <verse number="2" style="v" />Siampite in meihal biakna leh thunuama biakna a piak laitakun, gam uk ulianpa pen tual puanung lam panin inndei lianpi kongpi-ah pai-in kongpi khuamte gei-ah ding ding a, tua kongpi-ah bia-in tua khit ciangin pusuak kik ding hi. Nitak mateng tua kongpi kikhaklo ding hi.
  </para>
  <para style="p">
    <verse number="3" style="v" />Sabbath ni leh Khadet nisimin mi khempeuh in zong tua kongpi mai-ah { Topa } bia-in kun ding uh hi.
  </para>
  <para style="p">
    <verse number="4" style="v" />Gam uk ulianpa in Sabbath ni-in meihal biakna dingin paubaan'na a omlo tuuno guk leh tuutal khat pia ding hi.
  </para>
  <para style="p">
    <verse number="5" style="v" />Tua ganhingte tawh a piakkhawm ding an tawh biakpiakna dingin zong, tuutal khat ciangin an bung khat kizuisak ding a, tuunote tawh piakkhop ding pen ama piaknop zahzah hi ding hi. An bung khat a piakna-ah sathau bing dim khat tawh kizuisak ding hi.
  </para>
  <para style="p">
    <verse number="6" style="v" />Khadet ni ciangin paubaan'na a omlo bawngtal khat, tuuno guk, leh tuutal khat hi ding hi.
  </para>
  <para style="p">
    <verse number="7" style="v" />Tuate tawh piakkhop dingin an tawh biakpiakna dingin bawngtal leh tuutalte khat ciangin an bung khat pai, leh tuunote tawh piakkhop ding pen ama piaknop zahzah hi ding hi. An bung khat a piakna-ah sathau bing dim khat tawh kizuisak ding hi.
  </para>
  <para style="p">
    <verse number="8" style="v" />Gam uk ulianpa in a kuanlamin a tot lampiteng mah a ciah ciangin tawnin, inndeipi kongpi mahah pusuak ding hi.
  </para>
  <para style="p">
    <verse number="9" style="v" />“A kiseh pawi hunte-ah { Topa } a bia dingin a hong pai mite khempeuh pen a hong lutna kongpi zui-in kileh kiklo ding uh a, tangtakin paisuak ding uh hi. Leilu lam kongpi panin a lutte, leitaw lam kongpi-ah ciah ding uh a, leitaw lam kongpi panin a lutte, leilu lam kongpi-ah ciah ding uh hi.
  </para>
  <para style="p">
    <verse number="10" style="v" />Gam uk ulianpa zong mihonte mah tawh lutin, amaute mah tawh pusuak khawm ding hi.
  </para>
  <para style="p">
    <verse number="11" style="v" />Pawi nite leh a kiseh pawi hunte-ah an tawh biakna-in piak ding pen, bawngtal ahi a, tuutal ahi zongin khat ciangin an bung khat in zui ding a, tuunote tawh piakkhawm ding pen a mite' piaknop zahzah hi ding hi. An bung khat a kipiak ciangin sathau bing dim khat in zui ding hi.
  </para>
  <para style="p">
    <verse number="12" style="v" />Gam uk ulianpa in ama utthu-in biakpiakna, meihal biakna ahi a, thunuama biakna ahi zongin khat peuhpeuh a piak ciangin, ama lutna dingin nisuahna lama om tual sungnung kongpi kihon'sak ding hi. Amah in Sabbath ni-in biakpiakna a bawl mah bangin pia ding hi. Amah a ciahkik khit ciangin a kongpi kikhak ding hi.
  </para>
  <para style="p">
    <verse number="13" style="v" />“Gam uk ulianpa in meihal biakna-in piak dingin paubaan'na a omlo kum khat a pha tuuno khat, zingsang simin { Topa }' tungah biakna-in pia ding hi. Hih pen nisimin a kipia ding ahi hi.
  </para>
  <para style="p">
    <verse number="14" style="v" />Mangbuhnel lawh dim khat leh a meek khoppih ding sathau hai khat tawh, an tawh biakna-in zong, nisimin pia ding hi. Hih meihal biakpiakna ngeina pen a kip paisuak ding ahi hi.
  </para>
  <para style="p">
    <verse number="15" style="v" />Tua bangin tuuno, mangbuhnel, leh sathau, zingsang simin { Topa } tungah a kipia ngitnget ding ahi hi.
  </para>
  <para style="p">
    <verse number="16" style="v" />“Topa { Pasian } in hih bangin ci hi: Gam uk ulianpa in ama neihsa leitang mun khat peuhpeuh, a tapate khat peuhpeuh tungah a piak leh, tua leitang a ngah a tapa in a luah gamh-in nei paisuak ding hi.
  </para>
  <para style="p">
    <verse number="17" style="v" />Ahi zongin gam uk ulianpa in ama nasemte khat peuhpeuh tungah leitang a piak leh, suahtakna kum a tun' ciangin tua leitang pen a pia gam ukpa' neihsa suakkik ding hi. Bang bang hiam cih leh tua leitang pen ama neihsa hi a, amah leh a tapate bek in nei paisuak thei ding uh hi.
  </para>
  <para style="p">
    <verse number="18" style="v" />Gam uk ulianpa in midangte' neihsa leitang laksak ngeilo ding hi. Ama tungah a kipia leitang sung panin a tapate khenkhia bek ding hi. Ka mite' leitang laksakin, bawlsialo ding hi, ci-in gen in,” hong ci hi.
  </para>
  <para style="p">
    <verse number="19" style="v" />Tua ciangin a mipa in biakinntual sungnung leitaw lamah a om kongpi gei-a inndeite-ah hong paipih hi. Hih inndeite pen siampite' zat ding a siangtho inndeite ahi hi. Amah in tua inndeite' omna nitumna lampang mong hong kawk a,
  </para>
  <para style="p">
    <verse number="20" style="v" />“Hih mun pen, siampite in mawhna leh khialhna hangin biakna-in a kipia sate a huanna mun, leh an tawh biakpiaknate a emna ding mun ahi hi. Hih pen, tual puanungah biakna sa leh ante paipihkha loin, tua a siangtho nate tawh tual puanunga om mite a lawhsakkhak lohna ding uh ahi hi,” hong ci hi.
  </para>
  <para style="p">
    <verse number="21" style="v" />Tua ciangin tual puanungah hong pusuahpih a, a tual kiu lite hong lak hi. Tua tual kiu lite' kiu-ah tualno khat ciat na om hi.
  </para>
  <para style="p">
    <verse number="22" style="v" />Tua tualnote pi sawmgukgiat sau-in pi sawmligiat zai a, a vekin a golna kikim hi.
  </para>
  <para style="p">
    <verse number="23" style="v" />Tua tualno lite a umna kawm dingin suang kiciang ciat a, tua a kawmte belin meikhuk a om hi.
  </para>
  <para style="p">
    <verse number="24" style="v" />A mipa in, “Hihte pen, mite in biakna-in a piak sate, biakinnsung nasemte in a huanna anbuk ahi hi,” hong ci hi.
  </para>
  <chapter number="47" style="c" />
  <para style="p">
    <verse number="1" style="v" />Tua ciangin biakinn lutna kongkhakah hong paipih kik hi. Biakinn kongkhak sangkil nuai panin tui luang a, biakinn ngatna nisuahna lamah luang sukin, biakna tau leitaw lampang tawn suk hi.
  </para>
  <para style="p">
    <verse number="2" style="v" />Tua ciangin a mipa in leilu lam kongpi tawnin hong pusuahpih a, nisuahna lam kongpi pualamah hong paipih hi. Leitaw lam kulhkongpi-ah a tui hong luangkhia hi.
  </para>
  <para style="p">
    <verse number="3" style="v" />A mipa in a tehna piciang tawi-in a tui luan'na nisuahna lam pi tul khat zaguk sawmgiat ciangdong tehsuk a, a tui kei hong ngaptansak hi. A tui pen siakmit ciang bek thuk hi.
  </para>
  <para style="p">
    <verse number="4" style="v" />Tua ciangin pi tul khat zaguk sawmgiat ciang tehsuk leuleu a, tua lai-ah a tui hong ngaptansak a, khuk ciang tum hi. Tua ciangin pi tul khat zaguk sawmgiat ciang tehsuk leuleu-in a tui hong ngaptansak a, ka kawng ciang tum hi.
  </para>
  <para style="p">
    <verse number="5" style="v" />Tua ciangin pi tul khat zaguk sawmgiat ciang mah tehsuk lai leuleu a, a tui thuklua ta ahih manin ka ngapzo kei hi. Thuklua ahih manin a tui i peek loh buangin a kikantan zo ding hilo hi.
  </para>
  <para style="p">
    <verse number="6" style="v" />Tua ciangin amah in, “Mihing ahi Ezekiel aw, hihte khempeuh hoihtakin ciamteh in,” hong ci hi. Tua ciangin a mipa in tua gun gei mahah hong paipih kik a,
  </para>
  <para style="p">
    <verse number="7" style="v" />tua lai mun ka tun' ciangin a gun lang nih tuakah singkung tampi tak a po ka mu hi.
  </para>
  <para style="p">
    <verse number="8" style="v" />Amah in kei kiangah, “Hih tui pen nisuahna lam manawhin gamsung nawkin Jordan Kuam-ah luangsukin Si Tuipi sungah tung hi. Si Tuipi a tun' ciangin hih tui in tuipi tui pen, tuisiang suaksak kik hi.
  </para>
  <para style="p">
    <verse number="9" style="v" />Hih tui a luan'na mun peuhpeuhah ganhing namkim leh ngasa tampi om hi. Hih tui in Si Tuipi tui siangsak kikin, a luan'na peuhpeuhah nuntakna omsak kik ding hi.
  </para>
  <para style="p">
    <verse number="10" style="v" />Engedi khua panin Eneglaim khua ciangdong tuipi dungah ngasa bengte omin, tua dungah a ngen uh zalin phokeu ding uh hi. Mediterranean Tuipi sungah ngasa a omzah mah bangin ngasa nam tampi om ding hi.
  </para>
  <para style="p">
    <verse number="11" style="v" />Ahi zongin tuipi dunga om nawnglakte leh bualte-a om tuite sianglo ding a, cikhuk dingin a tuaci mahin omlai ding uh hi.
  </para>
  <para style="p">
    <verse number="12" style="v" />Hih gun pang tuakah a gah nek dingin singkung nam khempeuh po ding hi. A tehte pulh ngeilo ding a, a gah tawh zong kilawi ngeilo ding hi. Biakinn panin a luangkhia tui ngah ding uh ahih manin khasimin a gah thak gah tawntung ding uh hi. A singgahte an ding hi ding a, a tehte zatui-in kizang ding hi,” hong ci hi.
  </para>
  <para style="p">
    <verse number="13" style="v" />Tua ciangin Topa { Pasian } in kei kiangah, “Israel minam sawmlenihte' gamh dingin leitang hawm ding a gamgi ding hih bang hi ding hi. Josef minamte in a dangte' ngahzah nih ngah ding uh hi.
  </para>
  <para style="p">
    <verse number="14" style="v" />Hih gam na pu na pate uh tanh dingin ka piakna ding thu, amaute tungah thupi takin ka kiciam khinzo hi. Tua ahih manin tu-in note' lakah a kikim dimdiamin hawm un.
  </para>
  <para style="p">
    <verse number="15" style="v" />“Leilu lam gamgi pen, Mediterranean Tuipi panin kipanin Hethlon khuapi-ah, Hamath khua lutna-ah, Zedad khuapi-ah,
  </para>
  <para style="p">
    <verse number="16" style="v" />tua panin Berothah leh Sibraim khuapite-ah (hih khuate pen Damaskas kumpi gam leh Hamath kumpi gam kikalah om hi), tua panin Hazerhattikon khuapi (Hauran kumpi gamgi gei-a om) hi ding hi.
  </para>
  <para style="p">
    <verse number="17" style="v" />Leilu lam gamgi pen Mediterranean Tuipi-a kipanin nisuahna lam manawhin Damaskas leh Hamath gamgi-a om Hazarenan khuapi ciang hi ding hi.
  </para>
  <para style="p">
    <verse number="18" style="v" />“Nisuahna lam gamgi pen, Damaskas leh Hauran gamgi kituahna panin hong kipan sukin, Jordan Gun zuisuk a, Jordan Gun nitumna lampangteng Israel gam hi-in, nisuahna lampangteng Gilead gam hi a, tua panin Si Tuipi kimang sukin Tamar khuapi ciang hisuk ding hi.
  </para>
  <para style="p">
    <verse number="19" style="v" />“Leitaw lam gamgi pen, Tamar khuapi panin hong kipanin Meribathkadesh bual hong nawkin, tua panin sak nitumna lam manawhin Egypt gamgi zuito-in Mediterranean Tuipi sun ding hi.
  </para>
  <para style="p">
    <verse number="20" style="v" />“Nitumna lam gamgi pen, Mediterranean Tuipi hito-in, Hamath khualutna tawh a kitang ciang hito ding hi.
  </para>
  <para style="p">
    <verse number="21" style="v" />“Tua ahih ciangin hih gamsungteng, no Israel minamte lakah hawm un.
  </para>
  <para style="p">
    <verse number="22" style="v" />Note-a' dingin na neih kip tawntung ding uh gamh hi ding hi. Hih leitang na hawm uh ciangin note lakah hong tengin ta a nei khinsa minam dangte zong note mah bangin tanh na pia ding uh hi. Amaute pen Israel minam taktakte mah bangin na ngaihsun ding uh a, Israel minam dangte mah bangin leitang hawmna-ah ai sawk thei ding uh hi.
  </para>
  <para style="p">
    <verse number="23" style="v" />Note' lakah a teng gamdang mite in amau' ten'na minamte tawh leitang ngahkhawm ding uh hi. Topa { Pasian } in hih thu kong gen khin hi.
  </para>
  <chapter number="48" style="c" />
  <para style="p">
    <verse number="1" style="v" />“Leilu lam gamgi pen, Mediterranean Tuipi panin kipanin Hethlon khuapi-ah, Hamath khua lutna-ah, tua panin Damaskas leh Hamath gamgi kituahna sana om Hazarenan khuapi ciang sun ding hi. Minam khat in leitang khen khat ciat ngah ding uh a, a kikal uh gamgite pen gambup nisuahna gamgi panin gambup nitumna gamgi ciang hi ding a, leilu lam panin a hawm uh kipan suk ding uh hi. Leilu lam a khungnung penah Dan minamte,
  </para>
  <para style="p">
    <verse number="2" style="v" />a zomah Asher Minamte,
  </para>
  <para style="p">
    <verse number="3" style="v" />a zomah Naftali Minamte,
  </para>
  <para style="p">
    <verse number="4" style="v" />a zomah Manasseh Minamte,
  </para>
  <para style="p">
    <verse number="5" style="v" />a zomah Efraim Minamte,
  </para>
  <para style="p">
    <verse number="6" style="v" />a zomah Reuben Minamte,
  </para>
  <para style="p">
    <verse number="7" style="v" />a zomah Judah Minamte hi ding hi.
  </para>
  <para style="p">
    <verse number="8" style="v" />“Tuate zomah Pasian-a' dingin a kipia leitang hi ding a, a zaina pen leilu lam panin a kipan leitaw lam tai sawm hi ding hi. A dunglam pen gambup nisuahna gamgi panin gambup nitumna gamgi dong, minam dangte' ngahzah tan mah hi ding a, a laizang sanah biakinn om ding hi.
  </para>
  <para style="p">
    <verse number="9" style="v" />{ Topa}-a' dingin a kipia leitang a sauna tai sawm hi ding a, a zaina tai giat hi ding hi.
  </para>
  <para style="p">
    <verse number="10" style="v" />Siampite in hih a siangtho leitang sung panin tanh ngah ding uh a, leilu lampang leh leitaw lampang tai sawm tuak hi-in, nisuahna lam leh nitumna lampang tai li tuak hi ding hi. Siampite' ngahna sung hih leitang laizangah { Topa' } biakinn om ding hi.
  </para>
  <para style="p">
    <verse number="11" style="v" />Hih munteng pen Zadok' suanlekhak siampite-a' ding ahi hi. Bang hang hiam cih leh Israel midangte a gamtat khialh uh ciangin Levi midangte bangin va zuilo uh a, hih mite in citakin keima na hong sem uh hi.
  </para>
  <para style="p">
    <verse number="12" style="v" />Tua ahih manin Levi midangte zomah hih bangin a mun tuam diak khat nei ding uh a, tua mun a siangtho pen mun khat hi ding hi.
  </para>
  <para style="p">
    <verse number="13" style="v" />Hih siampite' zomah Levi mite in leitang ngah ding uh a, a sauna tai sawm hi-in, a zaina tai li hi ding hi.
  </para>
  <para style="p">
    <verse number="14" style="v" />{ Topa } tungah a kipia hih leitang siangtho pen, leitang khempeuh panin a hoihpen mun hi a, hih leitang sung panin mun khat peuhpeuh, kizuak theilo, adang tawh zong kikhek theilo, midang tungah zong kipia theilo ding hi. Hih leitang pen a siangtho leitang hi a, { Topa}-a' ahi hi.
  </para>
  <para style="p">
    <verse number="15" style="v" />“A omlai leitang, a sauna tai sawm leh a zaina tai nih pen a siangtho leitang hiloin a mawkmawk leitang hi ding a, mite' taang zat ding mun hi ding hi. Ten'na ding leh a mun awngthawl hi ding a, a laizangah khuapi om ding hi.
  </para>
  <para style="p">
    <verse number="16" style="v" />A khuapi golna a dung a vai-in a kikim hi ding a, a pang li-in pang khat ciangin pi tul sagih zanga sawmguk hi ding hi.
  </para>
  <para style="p">
    <verse number="17" style="v" />Khuapi kimkot paisuakah pi zali sawmnih paisuak a zai mun awng om ding hi.
  </para>
  <para style="p">
    <verse number="18" style="v" />Khuapi a kilam khit ciangin a siangtho leitang lamah a awng lai, nisuahna lam tai li, nitumna lam tai li a omlaiteng pen khuapi sungah a teng mite in a khawh ding leitang hi ding hi.
  </para>
  <para style="p">
    <verse number="19" style="v" />Khuapi sungah nasemin a om mi peuhmah in Israel minam sung panin kuamah kideidanna omloin hih leitang kho thei ding uh hi.
  </para>
  <para style="p">
    <verse number="20" style="v" />Hih a kisehkhia leitang buppi pen a pang li-in tai sawm pai hi ding a, hih pen leitang siangtho leh khuapihuam sung kigawm hi ding hi.
  </para>
  <para style="p">
    <verse number="22" style="v" />“A pang li-in tai sawm paisuak a pha, { Topa}-a' dingin a kipia leitang leh khuapi huamteng a kilakkhiat khit ciangin, a pang tuakah a omlai leitang, nitumna lamah tuipi dong, nisuahna lamah gambup gamgi dong, gam uk uliante-a' ding hi ding hi. Hih leitang a kipia kikal sungah, biakinn, { Topa' } tungah a kipia leitang, Levi mite a kipia leitang, leh khuapihuam leitangte om ding a, gam uk uliante' leitang in hihte laitaak ding hi. Hih gam uk uliante' leitang pen leilu lamah Judah Minamte-a' leh leitaw lamah Benjamin Minamte-a' kikalah om ding hi.
  </para>
  <para style="p">
    <verse number="23" style="v" />“Hih leitang panin leitaw lampang-ah, Israel minam a omlaite in leitang ngah ding uh a, a kikal uh gamgite pen gambup nisuahna gamgi panin gambup nitumna gamgi ciang hi ding a, leilu lam panin a hawm uh kipan suk ding uh hi. Leilu lam a khungnung penah a ngah ding Benjamin Minamte,
  </para>
  <para style="p">
    <verse number="24" style="v" />a zomah Simeon Minamte,
  </para>
  <para style="p">
    <verse number="25" style="v" />a zomah Issakhar Minamte,
  </para>
  <para style="p">
    <verse number="26" style="v" />a zomah Zebulun Minamte,
  </para>
  <para style="p">
    <verse number="27" style="v" />a zomah Gad Minamte hi ding hi.
  </para>
  <para style="p">
    <verse number="28" style="v" />“Leitaw lam panin Gad Minamte a kipia leitang banah gambup gamgi om ding a, Tamar khuapi panin kipanin Meribathkadesh bual nawk ding a, tua panin sak nitumna lam manawhin Egypt-te' gamgi zui ding a, Mediterranean Tuipi-ah tawp ding hi.
  </para>
  <para style="p">
    <verse number="29" style="v" />Tu-a ka gen bangin Israel minamte in a khang a khangin a luah suksuk ding uh leitang dingin amaute tungah a kipia ding leitang ahi hi. Topa { Pasian } in hih thu kong gen khin hi.
  </para>
  <para style="p">
    <verse number="34" style="v" />“A khuapi sungah lutna ding kulhkongpite om hi. A khuapikulh pang lite, pang khat ciangin pi tul sagih zanga sawmguk sau hi. A pang khatah kulhkongpi thum ciat om a, Israel minamte khat ciat tam hi. Leilu lampanga om kulhkongpi thumte in Reuben, Judah, leh Levi tam hi. Nisuahna lampanga omte in Josef, Benjamin, leh Dan tam hi. Leitaw lampanga omte in Simeon, Issakhar, leh Zebulun tam hi. Nitumna lampanga omte in Gad, Asher, leh Naftali tam uh hi.
  </para>
  <para style="p">
    <verse number="35" style="v" />Khuapi kimkot a sauna pi tul sawmthum zanih sawmli pha a, tu-a kipanin hih khuapi min pen, ‘Hih lai-ah { Topa } om hi,’ kici ding hi,” hong ci hi.
  </para>
</usx>