<?xml version="1.0" encoding="UTF-8"?>
<usx version="2.0">
  <book code="EZK" style="id">Ezekiel</book>
  <para style="mt">Ezekiel</para>
  <chapter number="1" style="c"/>
  <para style="p">
    <verse number="1" style="v"/>Kum sawm thum ka phak kum, a kha lina, a ninga ni-in Babilon gam-a om Khebar Gun gei-ah sal-a om Judah midangte tawh ka om lai takin maang ka mu hi. Tua ka maang muhna-ah van hong kihong a, Pasian ka mu hi
  </para>
  <para style="p">
    <verse number="2" style="v"/>Tua hun pen Kumpi Jehoiakhin sal-in a kimat zawh a kum ngana, tua kha sungah a ni nga ni mah ahi hi.
  </para>
  <para style="p">
    <verse number="3" style="v"/>Tua Babilon gam Khebar Gun gei-ah ka om lai takin siampi Buzi’ tapa keimah Ezekiel in Topa’ hong thugenna ka za a, ama vangliatna zong kei tungah hong tun’na ka phawk hi.
  </para>
  <para style="p">
    <verse number="4" style="v"/>Ka khuadak leh, leilu lam panin huihpi hong nung ka mu hi. Tua huihpi tawh a hong ton meiipi lak panin khua hong phia a, a kimkot teng taang pempam hi. Tua khua phiatna mun pen sumngo tawh kibangin taang hi.
  </para>
  <para style="p">
    <verse number="5" style="v"/>Tua huihpi laizangah ganhing li a om tawh a kibang pian ka mu hi. Tua ka muhte in mihing lim pua napi-in,
  </para>
  <para style="p">
    <verse number="6" style="v"/>maitang li leh kha li nei ciat uh hi.
  </para>
  <para style="p">
    <verse number="7" style="v"/>A khete uh mam zeza a, ahi zongin a khepeekte uh bawng khe tawh kibang hi. Tua ganhingte pen a kinawtngil sumngo tawh kibang uh hi.
  </para>
  <para style="p">
    <verse number="8" style="v"/>Maitang li leh kha li ciat a neih ban uhah, a khaphung nuai a pangpi uh panin a mengkhia mihing khut tawh a kibang li ciat mah nei lai uh hi.
  </para>
  <para style="p">
    <verse number="9" style="v"/>Tua ganhing lite in a kha nih ciat uh zalin, a mong leh a mong kimatsak uh a, ki-umcihin sikli nei-in kimu hi. Amaute a gamtat ciangin a li-in tat khatin tang uh ahih manin a pumpi uh kituam hei lo hi.
  </para>
  <para style="p">
    <verse number="10" style="v"/>Tua ganhingte in maitang li ciat nei uh hi. Maitang ngeina lamah mihing mai, taklam pangah humpinelkai mai, veilam pangah bawngtal mai, a dek lamah muvanlai mai nei ciat uh hi.
  </para>
  <para style="p">
    <verse number="11" style="v"/>Tua ganhingte in a kha nih ciat uh zal-in a zom-a omte’ kha mong dawn tawh kimatsak uh a, a om lai a kha nihte gel ciat uh khupin a pumpi uh tuam uh hi.
  </para>
  <para style="p">
    <verse number="12" style="v"/>Tua ganhingte in maitang li ciat nei-in mun khempeuh a maingatsa suak uh ahih manin, kha in a pai sak nopna peuhpeuh ah, a pumpi uh kihei kul loin a pai thei pahpah uh hi.
  </para>
  <para style="p">
    <verse number="13" style="v"/>Tua ganhingte lakah meikuang tawh a kibang a phia niloh om hi. Tua meikuang pen kuang pha mahmah a, khua phiasak zaizai hi.
  </para>
  <para style="p">
    <verse number="14" style="v"/>Tua ganhingte zong khuaphia mah bangin kin zalzal kawikawi uh hi.
  </para>
  <para style="p">
    <verse number="15" style="v"/>Tua ganhing lite ka et lai takin amaute in leengpei khat ciat a neih lam uh ka mu a, a leengpeite leilak ah kinga hi.
  </para>
  <para style="p">
    <verse number="16" style="v"/>Tua leengpeite a vekpi-in kibang kim a, suangmanpha bangin tee uh hi. Tua leengpeite in a kikantan lamin pei khat ciat nei thuah uh ahih manin,
  </para>
  <para style="p">
    <verse number="17" style="v"/>a utna lam peuhpeuh ah pai thei uh hi.
  </para>
  <para style="p">
    <verse number="18" style="v"/>Tua leengpei kualte tungah mittang vive a dimin om hi.
  </para>
  <para style="p">
    <verse number="19" style="v"/>Tua ganhingte a kin ciangin leengpeite tawh kinkhawm a, leilak panin tua ganhingte van lamah kangin a kahtoh ciangin a leengpeite tawh zong kangto khawm hi.
  </para>
  <para style="p">
    <verse number="20" style="v"/>Amau’ utna peuhpeuh uhah tua ganhingte pai uh a, tua leengpeite pen a ganhingte’ khutnuai ahih manin, ganhingte’ paina peuhpeuh ah pai uh hi.
  </para>
  <para style="p">
    <verse number="21" style="v"/>Tua leengpeite pen ganhingte’ khut nuai-a om ahih manin ganhingte pai leh pai-in, khawl leh khawlin, van-ah kahto leh kahto-in; a ganhingte’ tat bang teekteekin ta uh hi.
  </para>
  <para style="p">
    <verse number="22" style="v"/>Tua ganhingte’ lu tung san-ah limlang tawh a kibawl a kuum kiukiau pian khat om hi.
  </para>
  <para style="p">
    <verse number="23" style="v"/>Tua a kuum nuai-ah, ganhingte in a kizompih ciatte lamah a kha nihte ciat zal uh a, a kha nih ciat uh tawh amau pumpi ciat tuam uh hi.
  </para>
  <para style="p">
    <verse number="24" style="v"/>Tua ciangin amaute’ leen’na a khaging uh ka za hi. Tua a khaging in tuipi ging, galkap honpi huging, leh Vanglian Pasian’ awgingte tawh kibang hi. A leen’nawn loh uh ciangin a kha uh khup a,
  </para>
  <para style="p">
    <verse number="25" style="v"/>ahi zongin amaute’ lu tung san-a om a kuum tung san panin awging kiza lai hi.
  </para>
  <para style="p">
    <verse number="26" style="v"/>Tua a kuum tung zangah, sapfeiros suangmanpha tawh a kibawl kumpi tokhom bang pian khat om a, tua tokhom tungah mi tawh a kibang pian lim khat tu hi.
  </para>
  <para style="p">
    <verse number="27" style="v"/>Tua tokhom tunga tu ka muh pen, meikhuk sunga a kihalsan sumngo bangin taang heuhau a, a kimkot khempeuh zong tua mah bangin taang pempam hi.
  </para>
  <para style="p">
    <verse number="28" style="v"/>Tua a taang khuavak in meii lakah sakhituihup kai-in a neih mel nam tuamtuam khempeuh nei kim hi.
  </para>
  <chapter number="2" style="c"/>
  <para style="p">
    <verse number="1" style="v"/>Tua awging in, “Mihing ahi Ezekiel aw, ding to in. Nang tungah thu kong gen nuam hi,” hong ci hi.
  </para>
  <para style="p">
    <verse number="2" style="v"/>Tua bangin thu hong gen lai takin Pasian’ Kha ka sungah hong lutin ka khe-in hong ding to sak hi. Tua ciangin awging kizom lai-in kei kiangah,
  </para>
  <para style="p">
    <verse number="3" style="v"/>“Ezekiel aw, kei hong langpan’ in a hong lehdo Israel minamte kiangah nang a hong sawl ka hi hi. A pu a pate uh mah bangin amaute in tu dongin kei hong lehdo uh hi.
  </para>
  <para style="p">
    <verse number="4" style="v"/>Amaute a lungsim uh khauhin paupeng uh hi. Keimah Topa Pasian in amaute tungah ka gen ding thute a va gen dingin a hong sawl ka hi hi.
  </para>
  <para style="p">
    <verse number="5" style="v"/>Amaute in nangma thu hong mang a, hong mang kei zongin, amaute lakah kamsang khat a om khit lam tak thei ding uh hi.
  </para>
  <para style="p">
    <verse number="6" style="v"/>Ahi zongin Ezekiel aw, amaute ahi a, a thugente uh ahi zongin na kihta kei ding hi. Amaute in nang ling hong kaihnelh ding a, mom-ai laka om na bang ding hi. Tua bang hita se leh, hih a lehdo thei mite’ maipuakzia leh amaute’ kampaunate hangin lau tuan kei in.
  </para>
  <para style="p">
    <verse number="7" style="v"/>Amaute in hong mang a, hong mang kei zongin, nang tungah kong gen khempeuh amaute tungah va gen in. Amaute pen a lehdo thei mi ahihna uh phawk in.
  </para>
  <para style="p">
    <verse number="8" style="v"/>“Ezekiel aw, nang tungah kong gen thute ngai in. Amaute bangin hong langpang kei in. Na kam ka in la, tu-in ka hong piak ding na ne in,” hong ci hi.
  </para>
  <para style="p">
    <verse number="9" style="v"/>Tua ciangin kei lamah khut khat hong kizan a, tua khut in laizial tawn khat a tawi ka mu hi.
  </para>
  <para style="p">
    <verse number="10" style="v"/>Tua ciangin tua khut in tua lai kizial hong phel a, a lang nih tuakah lai kigelhin, dahna kahna thu leh thuumna tauna thute vive a kigelh ka mu hi.
  </para>
  <chapter number="3" style="c"/>
  <para style="p">
    <verse number="1" style="v"/>Tua ciangin amah in kei kiangah, “Ezekiel aw, nang tungah ka hong piak hih laizial ne in. Tua ciangin va pai in la, Israel mite kiangah thu va gen in,” hong ci hi.
  </para>
  <para style="p">
    <verse number="2" style="v"/>Tua ahih manin kei zong ka kam ka ka a, ka nek dingin a laizial hong pia hi.
  </para>
  <para style="p">
    <verse number="3" style="v"/>Amah in, “Ezekiel aw, ka hong piak laizial ne in la, na gilpi dim takin ne in,” hong ci hi. Kei zong tua laizial ka ne a, khuaizu tawh kibangin khum ka sa mahmah hi.
  </para>
  <para style="p">
    <verse number="4" style="v"/>Tua ciangin amah in, “Ezekiel aw, Israel mite kiangah pai in la, nang tungah kong gen khempeuh, amaute tungah va gen in.
  </para>
  <para style="p">
    <verse number="5" style="v"/>Pau na theih loh minam dangte kiangah a hong sawl ka hi kei hi; na mipih Israel mite kiangah a hong sawl ka hi hi.
  </para>
  <para style="p">
    <verse number="6" style="v"/>A pau na theih loh, pau haksa a zang minam liante kiangah nang hong sawl hi leng, amaute in na thugen hong mang ding uh hi.
  </para>
  <para style="p">
    <verse number="7" style="v"/>Ahi zongin Israel mite khat beek in na thu hong ngai lo ding hi; keima kam teekteek nangawn ngai lo ding uh hi. Amaute a lungsim uh khauh a, dem nopna lungsim nei uh hi.
  </para>
  <para style="p">
    <verse number="8" style="v"/>Tu-in amaute mah bangin a khauh mahmah, a duai mahmahin nang kong bawl ding hi.
  </para>
  <para style="p">
    <verse number="9" style="v"/>Suang khempeuh sangin a sakzaw, diamond suang zahin a sakin na lungsim kong bawl ding hi. Tua ahih manin hih a lehdo thei mite kihta kei in,” hong ci hi.
  </para>
  <para style="p">
    <verse number="10" style="v"/>Tua khit ciangin amah in thu hong gen thuah lai a, “Ezekiel aw, nang tungah kong thugen khempeuh lim takin ngai in la, ciamteh in.
  </para>
  <para style="p">
    <verse number="11" style="v"/>Tua ciangin amaute in na thu hong ngai a, hong ngai kei zongin, sal-a a om na mipihte kiangah va pai in la, nang tungah kong thugen khempeuh amaute tungah va gen in,” hong ci hi.
  </para>
  <para style="p">
    <verse number="12" style="v"/>Tua ciangin Pasian’ Kha in hong paipih to a, ziin’ liing zahin a gin’ ngaih awging khat ka nungah ka za a, “Vantungah a om Topa, ama minthan’na hangin phat un,” ci-in a kiko hi.
  </para>
  <para style="p">
    <verse number="13" style="v"/>Ganhingte in huih lakah a kha zapna leh leengpei gingte ka za a, ziin’ liing zahin gin’ ngaih mahmah hi.
  </para>
  <para style="p">
    <verse number="14" style="v"/>Pasian’ Kha in hong pai khiatpih lai takin ka lungkim het loin ka heh suak mahmah hi. Ahi zongin Topa’ vangliatna in kei hong zo zaw hi.
  </para>
  <para style="p">
    <verse number="15" style="v"/>Tua ahih manin ka mipih salte’ omna, Khebar Gun gei-a om Telabib munah ka va tung a, ka muhsa thute ngaihsunsunin tua lai a, amaute lakah ni sagih sung ka om hi.
  </para>
  <para style="p">
    <verse number="16" style="v"/>Ni sagih a cin’ khit ciangin Topa in kei hong hopih a,
  </para>
  <para style="p">
    <verse number="17" style="v"/>“Ezekiel aw, Israel minamte’ galvilpa dingin nang kong koih hi. Nangma tungah ka hong gen hilhkholhnate khempeuh amaute tungah na gen sawn ding hi.
  </para>
  <para style="p">
    <verse number="18" style="v"/>Mi gilopa khat pen, ‘Na si taktak ding hi,’ ci-in ka gen ciangin, amah kikhelin a nuntak theihna dingin thu na hilhkholh kei leh, tua mipa pen mawhnei mahin si ding a, ahi zongin ama sihna sisan thu ahih leh nang kong ngawh ding hi.
  </para>
  <para style="p">
    <verse number="19" style="v"/>Mi gilo khat hilhkhol napi-in a mawh bawlna a tawp nop kei leh, mawhnei mah in si ding a, ahi zongin nangma nuntakna suakta ding hi.
  </para>
  <para style="p">
    <verse number="20" style="v"/>“Mi hoih mahmah khat in gamtat siat ding hong kipan leh a lauhuaina munah amah ka koih ding hi. Amah hilhkhol kei lecin, si ding hi. Ama mawhna hangin si ding a, ama gamtat hoihsate phawkin ka nei kei ding hi. Ama sihna sisan thu nang kong ngawh ding hi.
  </para>
  <para style="p">
    <verse number="21" style="v"/>Ahi zongin a khialh loh nadingin mi hoih khat na hilh a, na thu hong mangin mawhna a bawl kei leh amah nungta ding hi. Nang zong na suakta ding hi,” hong ci hi.
  </para>
  <para style="p">
    <verse number="22" style="v"/>Ka sungah Topa’ vangliatna hong om lamtak ka phawk a, amah in kei kiangah, “Ding in la, kuam sungah va pai in. Tua lai mun panin nang kiangah thu kong gen ding hi,” hong cihna ka za hi.
  </para>
  <para style="p">
    <verse number="23" style="v"/>Tua ahih manin kei zong kuam sungah ka va pai a, Khebar Gun gei-a ka muh bang teek mahin tua lai-ah Topa’ minthan’na ka mu hi. Kei zong lei-ah ka bok suk a,
  </para>
  <para style="p">
    <verse number="24" style="v"/>ahi zongin ka sungah Pasian’ Kha hong lutin ka khe-in hong dingsak hi. Tua ciangin amahin, “Inn-ah ciah in la, inn kikhaknelh in.
  </para>
  <para style="p">
    <verse number="25" style="v"/>Ezekiel aw, khauhual tawh nang hong kikhih ding a, mite kiangah na paikhia thei kei ding hi.
  </para>
  <para style="p">
    <verse number="26" style="v"/>Na leii ka zawsak ding a, hih a lehdo thei mite na thuhilh thei kei ding hi.
  </para>
  <para style="p">
    <verse number="27" style="v"/>Ahi zongin nang kong hopih kik ciangin kong pausak thei kik ding a, amaute kiangah, “Topa Pasian in hih bangin ci hi,’ na ci ding hi. Tua ciangin mi pawlkhat in na thu hong ngai ding a, ahi zongin amaute pen a lehdo thei minam ahih manin pawlkhat in na thu hong ngai lo ding uh hi,” hong ci hi.
  </para>
  <chapter number="4" style="c"/>
  <para style="p">
    <verse number="1" style="v"/>Tua khit ciangin, “Ezekiel aw, leisek khat la-in na mai-ah koih in la, Jerusalem khuapi lahna-in tua leitsek tung git in.
  </para>
  <para style="p">
    <verse number="2" style="v"/>Tua ciangin tua khuapi a kiumcihna na lah nadingin a kiim-ah dumte, phungte, galpan’na phualte leh kulh sukkhap nading molhtumte bawl in.
  </para>
  <para style="p">
    <verse number="3" style="v"/>Tua ciangin sikpeek khat la in la, nang leh tua khuapi kikal-ah kulh lim dingin koih in. Tua ciangin khuapi lam en in. Tua khuapi a kiumcih hi-in, nang pen a umcihte’ lim ding na hi hi. Hih in Israel mite’ adingin lim hi ding hi.
  </para>
  <para style="p">
    <verse number="4" style="v"/>“Tua ciangin na veilam pang delhphahin lum in. Israel minamte’mawhna daan nangma tungah kong nga ding hi. Tua lai munah lumin amaute’ mawhna
  </para>
  <para style="p">
    <verse number="5" style="v"/>ni zathum leh ni sawmkua sung na thuak ding hi. Bang hang hiam cih leh amau’ daan thuak ding kum khat sung tang dingin ni khat, amau’ thuak ding kum zah nangmah in a ni-in na thuak ding hi.
  </para>
  <para style="p">
    <verse number="6" style="v"/>Hih bangin na gamtat khit ciangin na taklam delhphahin na kihei leuleu ding a, Judah mite’ mawhna daan ni sawmli sung na thuak leuleu ding hi. Nangma thuak ni khat pen amau’ thuak ding kum khat tang ahi hi.
  </para>
  <para style="p">
    <verse number="7" style="v"/>Tua ciangin Jerusalem khuapi a kiumcihna sal gega in. Na puan-ak ban zialto in la, tua khuapi siat nading thu genkhol in.
  </para>
  <para style="p">
    <verse number="8" style="v"/>Nang pen khauhual tawh kong hencip ding a, tua khuapi umcihna a kiman mateng na kihei thei kei ding hi.
  </para>
  <para style="p">
    <verse number="9" style="v"/>“Tu-in, mangbuh, mangbuhham, belawi, beli, taang, leh mangbuhman pawlkhat la in la, tuate helkhawmin anlum-in bawl in. Na veilam delhphahin na lup hun ni zathum leh ni sawmkua sung tua na bawl anlum na ne ding hi.
  </para>
  <para style="p">
    <verse number="10" style="v"/>Nek khat-in anlum shekel sawmnih gik bek na ne ding a, ni khat-in khat vei bek na ne ding hi.
  </para>
  <para style="p">
    <verse number="11" style="v"/>Tui zong duh zahzah hi loin, ni khat-in thawl khat bek na dawn ding hi.
  </para>
  <para style="p">
    <verse number="12" style="v"/>Na nek ding anlum pen mite’ muh-in mihing’ ek keu khawmin tuate mei-in na cih khit ciangin tua sungah na em ding hi,” hong ci hi.
  </para>
  <para style="p">
    <verse number="13" style="v"/>Tua ciangin Topa in, “Israel mite, gamdangah ka thehthang hun ciangin thukham in nek dingin a kham an ninte tu-a mah bangin ne ding uh hi,” hong ci hi.
  </para>
  <para style="p">
    <verse number="14" style="v"/>Ahi zongin kei zong ka dawng kik a, “Topa Pasian aw, cik mah-in kei ka kininsak ngei kei hi. Ka neu tunga kipan tu dongin ama thu-in a si tawm ganhing sa ahi a, gamsate’ nekbaang ahi zongin ka ne ngei kei hi. A nin-a a kiseh an khat peuhpeuh ka ne ngei nai kei hi,” ka ci hi.
  </para>
  <para style="p">
    <verse number="15" style="v"/>Tua ciangin amah in, “Tua ahih leh pha hi. Mihing’ ek tangin bawng’ ek na zang ding a, tua bawng-ek am sungah na anlum na em ding hi,” hong ci hi.
  </para>
  <para style="p">
    <verse number="16" style="v"/>Tua ciangin amah in thu hong gen thuah lai a, “Ezekiel aw, Jerusalem khuapi sungah an ka beisak ding a, mite in lunghihmawhna tawh a annek a tuidawnte uh ciangtan ding uh hi.
  </para>
  <para style="p">
    <verse number="17" style="v"/>An leh tui loin amaute om ding uh a, amaute lunggimin, a tawpna-ah a mawhna hangun beimang ding uh hi,” hong ci hi.
  </para>
  <chapter number="5" style="c"/>
  <para style="p">
    <verse number="1" style="v"/>Tua ciangin amah in, Ezekiel aw, namsau hiam khat la in la, na sam leh na khamul kiat khia in. Tua ciangin a multe tawi tehin seh thum suah in.
  </para>
  <para style="p">
    <verse number="2" style="v"/>Umcihna lim na man ciangin khuapi lim sungah seh khat haltum in. Tua ciangin seh khat la leuleu in la, khuapi kiim-ah na pai kawmin na namsau tawh satnen in. A om lai seh khat pen huih lakah lawn in. Keimah in namsau tawh ka sat ding hi.
  </para>
  <para style="p">
    <verse number="3" style="v"/>Tua ciangin a multe tawmno khat la in la, na puanmongteep-ah tun in.
  </para>
  <para style="p">
    <verse number="4" style="v"/>Tua ciangin na tunsate sung panin tawmcik khat la leuleu in la, meikuang sungah lawnin kangtum sak in. Tua sung panin mei hong kipanin Israel minam buppi hong lawh ding hi,” hong ci hi.
  </para>
  <para style="p">
    <verse number="5" style="v"/>Tua ciangin Topa Pasian in, “Hih Jerusalem khuapi lim en in. Leitung laizangah ka koih a, a kimkotah gamdang khempeuh ka omsak hi.
  </para>
  <para style="p">
    <verse number="6" style="v"/>Ahi zongin Jerusalem in ka thupiakna lehdo-in, minam dangte sangin a gilo zaw hong suak a, a kiim-a om gamdangte sangin a thumang lo zaw hong suak hi. Jerusalem in ka thupiakte nialin ka thukhamte zui nuam lo hi.
  </para>
  <para style="p">
    <verse number="7" style="v"/>Jerusalem aw, tu-in Topa Pasian ahi keima thugente ngai in. Ka thukhamte zui loin, ka thupiakte ngai lo na hih manin na kiim-a om minam dangte sangin siatna tamzaw na piangsak hi. Minam dangte’ gamtat ngeinate na zui hi.
  </para>
  <para style="p">
    <verse number="8" style="v"/>Tua ahih manin Topa Pasian ahi keimah in nang kong langpan’na thu a hong gen ka hi hi. Minam dang khempeuhte muh-in nang tungah thu kong khen ding hi.
  </para>
  <para style="p">
    <verse number="9" style="v"/>Ka deih loh hih nate khempeuh na gamtatna hangin cikmah-in ka hih ngei loh, cikmah ciangin zong ka hih nawn loh ding thu tawh nang Jerusalem kong daantat ding hi.
  </para>
  <para style="p">
    <verse number="10" style="v"/>Tua kong daantahna hangin nang Jerusalem khuapi sungah pate in a tapate’ sa ne-in, tapate in a pate uh’ sa ne ding uh hi. No a mite kong daantat ding a, a suakta kha sunsunte nangawn mun khempeuh ah kong thehthang gawp ding hi.
  </para>
  <para style="p">
    <verse number="11" style="v"/>Tua ahih ciangin Topa Pasian ahi keimah in a nungta ka hih mah bangin, note in siatna nam khempeuh leh a muhdahhuai gamtatna tawh ka biakinn ninsak na hih manun cikze het loin note kong sukmang taak kei leh, ci-in ka kiciam hi.
  </para>
  <para style="p">
    <verse number="12" style="v"/>Note seh thum suah seh khat pen cina leh gilkialin khuapi sungah na si ding uh hi. Seh thum suah seh khat, khuapi kiim-ah namsau-in na si ding uh hi. A om lai seh thum suah seh khat ahih leh mun khempeuh ah hong thehthangin namsau tawh kong delh ding hi.
  </para>
  <para style="p">
    <verse number="13" style="v"/>“Ka lung a kim dongin kong hih ding a, ka hehna leh ka sinsona teng na thuak ding uh hi. Note tungah hih thute hong tun’ ciangin, note cihtaklohna hangin deihsakluatna tawh a hong heh pau ka hihna na phawk ding uh hi.
  </para>
  <para style="p">
    <verse number="14" style="v"/>Na kiim uh a, om minamte in note hong muh khak uh ciangin hong phitsanin hong pelh ding uh hi.
  </para>
  <para style="p">
    <verse number="15" style="v"/>Note tungah hehin sinsona tawh daan kong piak ciangin na kiim uh a, om minam dangte khempeuh lau ding uh hi. Amaute in note hong muhdah etin hong simmawh bawl ding uh hi.
  </para>
  <para style="p">
    <verse number="16" style="v"/>Na annek ding uh hong khaktan sakin note kong puksi sak ding hi. Note susia ding thaltang’ kap khak bangin gilkialna pen na na sa velval ding uh hi.
  </para>
  <para style="p">
    <verse number="17" style="v"/>Na tate uh a sisak dingin kialpi hong tungsakin, a that dingin gamsate kong paisak ding a, natna, gal kidona leh gal kikapnate in note hong sisak ding hi. Topa ahi keimah in hih thu kong gen khin hi,” hong ci hi.
  </para>
  <chapter number="6" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Israel mualsang dawnte en in la, amaute tungah kong thupiak gen in.
  </para>
  <para style="p">
    <verse number="3" style="v"/>Topa Pasian ahi keimah in mual liante, mual neute, guam thukte, leh kuampite kiangah ka gen ding thute, Israel mualte in a ngaih nading uh gen in. Mite milim a biakna munte a vat gawp dingin namsau khat kong kuansak ding hi.
  </para>
  <para style="p">
    <verse number="4" style="v"/>Biakna taute kiphelkeek ding a, paknamtui taute kisatkham ding hi. Tua lai-a om mi khempeuh kithatin, a milimte uh mai-ah kipaithang gawp ding hi.
  </para>
  <para style="p">
    <verse number="5" style="v"/>Israel misi luang hawmte ka thehthang gawp ding a, a guhte uh biakna tau kiim-ah ka lawnthang gawp ding hi.
  </para>
  <para style="p">
    <verse number="6" style="v"/>Israel khuapite khempeuh beimang ding a, milim a biakna uh mun khempeuh kisusia ding hi. Tua ahih manin a biakna taute uh leh a milimte uh vut-le-vai suakin, a paknamtui taute uh kisatvui gawp ding ahih manin milim biak nadinga a bawlsa khempeuh uh maimang ding hi.
  </para>
  <para style="p">
    <verse number="7" style="v"/>Mun citeng-ah mi kithatlum ding a, a suakta sunsunte in kei pen Topa ka hih lamtak hong phawk ding uh hi.
  </para>
  <para style="p">
    <verse number="8" style="v"/>“Tua banga kihon thahna panin pawlkhat ka suakta sak ding a, minam dangte lakah thehthangin,
  </para>
  <para style="p">
    <verse number="9" style="v"/>salin om ding uh hi. Tua bangin sal-a a omna uh mun panin, amau’ lungsim cihtak lohna hangin kei hong nusiatna uh leh keimah sangin milim a deih zawkna uh hangin a maizum nadingun a daantat ka hih lamtak thei-in kei hong phawk ding uh hi. Amau’ gitlohna leh a haitatnasate uh hangin amau mahmah kimudah tawm ding uh hi.
  </para>
  <para style="p">
    <verse number="10" style="v"/>Tua ciangin kei pen Topa ka hih lamtak thei ding uh a, amaute daantah ding ka genkholhnate a mawk pau ka hih loh lam phawk ding uh hi,” hong ci hi.
  </para>
  <para style="p">
    <verse number="11" style="v"/>Tua ciangin Topa Pasian in, “Israel mite’ gitlohna leh a muhdahhuai a gamtatnate uh khempeuh hangin na khut singin lei tuan in la, a dahin kap in. Amaute gal sung leh kial leh natna hangin si ding uh hi.
  </para>
  <para style="p">
    <verse number="12" style="v"/>A gamla-a omte cina-in si ding uh a, a nai-a omte gal sungah si ding uh hi. A om lai sunte gilkialin puksi ding uh hi. Amaute in keima hehna thuak ding uh hi.
  </para>
  <para style="p">
    <verse number="13" style="v"/>Milimte lak leh biakna tau kim-ah siluang hawm kithehthang ding a, mual sang tung teng, mualdawnzang teng, singniim nuai citeng, tawsaw kung lian nuai khempeuh, leh milim biakna-in paknamtui a halna uh mun khempeuh ah siluang hawm om ziazua kawikawi ding hi. Tua ciangin Topa ka hih lamtak mi khempeuh in thei ding uh hi.
  </para>
  <para style="p">
    <verse number="14" style="v"/>Keimah in ka khut zanin a gam khempeuh uh ka susia ding hi. Leitaw lam gamlak pana kipanin leilu lam Riblah khuapi dongin, Israel mite’ omna mun khempeuh, siit nei loin ka vatmai ding hi. Tua ciangin Topa ka hih lamtak mi khempeuh in thei ding uh hi,” hong ci hi.
  </para>
  <chapter number="7" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Topa Pasian ahi keimah in Israel leitang tawh kisai-in ka gen thu in hih ahi hi: A beina hita! Gam buppi a beina hita hi.
  </para>
  <para style="p">
    <verse number="3" style="v"/>Israelte aw, tu-in na bei nading uh hong tung ta a, note in ka hehna tu-in na thuak ta ding uh hi. Na gamtatnasa uh tawh kizui-in thu kong khen ding a, na gamtatsiatna uh tawh kizui-in daan kong tat ding hi.
  </para>
  <para style="p">
    <verse number="4" style="v"/>Note kong zah kei ding a, zong kong khasiat kei ding hi. A muhdahhuai na gamtatnasa uh tawh kizui-in daan kong tat ding a, tua ciangin Topa ka hih lamtak na thei ding uh hi,” hong ci hi.
  </para>
  <para style="p">
    <verse number="5" style="v"/>Topa Pasian in a gen thu in, “Note tungah haksatna khat khit khat a ban banin hong tung thuahthuah ding hi.
  </para>
  <para style="p">
    <verse number="6" style="v"/>A beina hong tung ta hi. Note a man na hita uh hi.
  </para>
  <para style="p">
    <verse number="7" style="v"/>Israel gam sungah a teeng note’ bei nading hong tung ta ding hi. Mualsang dawn citeng-a biakna munte ah lungdamna om nawn loin buaina bek a omna ding hong nai ta hi.
  </para>
  <para style="p">
    <verse number="8" style="v"/>A sawt loin ka hehna thu na thuak ding uh a, na gamtatnasate uh hangin thu hong khenin, a muhdahhuai na gamtatnate uh hangin daan kong pia ding hi.
  </para>
  <para style="p">
    <verse number="9" style="v"/>Note kong zah kei ding a, zong kong khasiat kei ding hi. A muhdahhuai na gamtatnasate uh hangin daan a hong pia ding ka hi hi. Tua ciangin Topa ka hihna leh note a hong daantatpa ka hihna na thei ding uh hi.
  </para>
  <para style="p">
    <verse number="10" style="v"/>“Siat nading hun hong tung ta hi. Na ngongtatna uh khang a, na kiphatsakna uh lian hi.
  </para>
  <para style="p">
    <verse number="11" style="v"/>Mi gilote’ hauhna leh lungmuan’ nate haksa loin beimang ding hi.
  </para>
  <para style="p">
    <verse number="12" style="v"/>A hun hong tung ta a, a ni hong nai zo hi. Mi khempeuh tungah ka hehna hong tung ta ding ahih manin sumlei sumzuak nasepna in a kiman’na om nawn lo hi.
  </para>
  <para style="p">
    <verse number="13" style="v"/>A neihsa a zuak khiapa in a nuntak sungin a zuaksa van ngah kik lo ding hi. Mi khempeuh tungah hehna hong tung ahih manin a mawhna hangin kuamah nungta lo ding uh hi.
  </para>
  <para style="p">
    <verse number="14" style="v"/>“Amaute in gal peengkul tum uh a, a vekpi-in kiging uh hi. Ahi zongin mi khempeuh tungah ka hehna tung kim ding ahih manin galsim dingin kuamah kuan khia lo ding hi.
  </para>
  <para style="p">
    <verse number="15" style="v"/>Khua pua lamah gal kidona om a, khua sungah cinatna leh gilkialna om hi. Gamlak-a om mi khempeuh gal sungah si ding uh a, khua sunga om khempeuh cina leh gilkialin si ding uh hi.
  </para>
  <para style="p">
    <verse number="16" style="v"/>Mi pawl khatte in vakhu lau bangin mualtung tuh ding uh a, ahi zongin amau’ mawhna hangin si veve ding uh hi.
  </para>
  <para style="p">
    <verse number="17" style="v"/>Mi khempeuh’ khut zaw dakdakin, a khuk uh liing kelkel ding hi.
  </para>
  <para style="p">
    <verse number="18" style="v"/>Amaute dahna limin puanhampi silh ding uh a, pumliin’ gawp ding uh hi. A sam uh kimettolsak ding a, a min uh dai ding hi.
  </para>
  <para style="p">
    <verse number="19" style="v"/>Topa’ hehna amau tungah a tun’ ni ciangin, a ngun a khamte un amaute suahtak thei lo ahih manin, a ngun a khamte uh nin bangin kongzing lakah pai ding uh hi. A gilkial uh ciangin zong an bangin tuate ne thei lo uh hi. Ngun leh khamte in amaute mawhna sung tumpih zaw hi.
  </para>
  <para style="p">
    <verse number="20" style="v"/>Amaute in a kiphatsakpih uh kizepna a manphate, a muhdahhuai milim dingin bawl uh hi. Tua ahih manin amaute’ hauhna pen amau mah in a kih dingin ka bawl hi.
  </para>
  <para style="p">
    <verse number="21" style="v"/>Amau’ nate, gamdang mite ka sutsak ding a, a neihsa khempeuh uh migilote sutsak in, ka ninsak ding hi.
  </para>
  <para style="p">
    <verse number="22" style="v"/>Ka biakinn a kinitsak ciangin ka kho kei ding hi. Gutate in ka biakinn luhin ninsak ding uh hi.
  </para>
  <para style="p">
    <verse number="23" style="v"/>“Na khuttum uh zial un. Bang hang hiam cih leh gam sungah mi kithahna dim a, khua sungah ngongtatna dim hi.
  </para>
  <para style="p">
    <verse number="24" style="v"/>Minam gilo pente hong paipihin na innte uh ka luahsak ding hi. Minam dangte in na biakna mun ngeite uh a nitsak ciangin mi thahat-a a kineite’ kimuan’na beita ding hi.
  </para>
  <para style="p">
    <verse number="25" style="v"/>Lungkhamna na tuah uh ciangin lungnopna na zong ding uh a, ahi zongin na mu kei ding uh hi.
  </para>
  <para style="p">
    <verse number="26" style="v"/>Lungkhamna khat khit khat a ban banin na tuak ding uh a, thusia bekbek na za za ding uh hi. Kamsangte kiangah thu na dong ding uh hi. Siampite in mite tungah hong hilh ding thu thei lo ding uh a, upate in hong gen ding mel thei lo ding uh hi.
  </para>
  <para style="p">
    <verse number="27" style="v"/>Kumpipa dahin thuum ding a, ulian penpa a cih nading thei loin om cipin, mi khempeuh lau-in liing ding uh hi. Na gamtatna uh tawh kizui-in daan kong pia ding a, midangte tungah thu na khen bangun note tungah thu kong khen ding hi. Hih bangin kong hih ciangin Topa ka hih lamtak na thei ding uh hi,” a ci hi.
  </para>
  <chapter number="8" style="c"/>
  <para style="p">
    <verse number="1" style="v"/>Sal-a ka om uh kum guk a phak kum, a kha gukna, a ni nga ni-in sal-a om Judah makaite tawh ka inn sungah thu genin ka tut lai takun, thakhatin Topa Pasian’ vangliatna ka sungah hong tum hi.
  </para>
  <para style="p">
    <verse number="2" style="v"/>Ka khuadak leh, mihing tawh a kibang pian khat ka mu hi. A kawng nuaisiah ding teng meikuang tawh kibang a, a kawng tungsiah ding teng sumsan kinawtngil tawh kibangin san heuhau hi.
  </para>
  <para style="p">
    <verse number="3" style="v"/>A khut ding tawh a kibang pian khat in hong sawkin ka sam-in hong man hi. Tua ciangin hih ka maang sungin, Pasian’ Kha in vanah hong leen’pih to-in Jerusalem khuapi hong tun’pih hi. Tua lai panin, Pasian a hehsuahna ahi milim a omna mun, biakinn tual sungnung lutna, leilu lam kongpi-ah hong paipih hi.
  </para>
  <para style="p">
    <verse number="4" style="v"/>Kuam sungah ka maang-a ka muh bang teekteekin, tua sanah Pasian’ minthan’na ka mu hi.
  </para>
  <para style="p">
    <verse number="5" style="v"/>Amah in kei kiangah, “Ezekiel aw, leilu lamah khuadak in,” hong ci hi. Kei zong ka khuadak leh, kongpi kianga biakna tau kiangah, Pasian’ hehsuahna milim ka mu hi.
  </para>
  <para style="p">
    <verse number="6" style="v"/>Tua ciangin amah in, “Ezekiel aw, amaute’ gamtatnate na mu hiam? Israel mite in a bawl uh a muhdahhuai gamtatnate, ka mun siangtho panin a gamla semsem-ah kei hong nawhkhiatnate en in . Hihte sangin a mindaihuai zaw nangawn na mu lai ding hi,” hong ci hi.
  </para>
  <para style="p">
    <verse number="7" style="v"/>Tua ciangin biakinntual puanung lutna gei-ah hong paipih a, tua lai-ah kulh a van’na mun khat hong lak hi.
  </para>
  <para style="p">
    <verse number="8" style="v"/>Amah in, “Ezekiel aw, hih kulh tovang in,” hong ci hi. Kei zong kulh ka tovang a, kongkhak khat ka tuak hi.
  </para>
  <para style="p">
    <verse number="9" style="v"/>Tua ciangin amah in, “A sungah tum in la, a muhdahhuai a gitloh gamtatnate uh va en in,” hong ci hi.
  </para>
  <para style="p">
    <verse number="10" style="v"/>Kei zong a sungah tumin ka khuadak hi. Kawm tung khempeuh ah gul lim, adang ganhing ninte lim, leh Israel mite’ biak milim khempeuh a kisuai ziazua ka mu hi.
  </para>
  <para style="p">
    <verse number="11" style="v"/>Tua lai-ah Israel minam makai sawmsagih na om a, tuate lakah Shafan’ tapa Jaazaniah zong na om hi. Amaute in paknamtui halna kuang khat ciat tawi uh a, paknamtui hal khute van lamah kahto biaibuai hi.
  </para>
  <para style="p">
    <verse number="12" style="v"/>Tua ciangin amah in, “Ezekiel aw, Israel mite in a kimu lo mun-a a gamtatnate uh tu-in na mu hiam? Amaute in milim a dimna inn sungah biakna bawl uh hi. Amaute in, ‘Topa in hong mu lo hi. Topa in hih gam nusia khin ta hi,’ ci-in paulap zong uh hi,” hong ci hi.
  </para>
  <para style="p">
    <verse number="13" style="v"/>Tua ciangin, “Hihte sangin a muhdahhuai zaw a gamtatna uh zong na mu lai ding hi,” hong ci thuah lai hi.
  </para>
  <para style="p">
    <verse number="14" style="v"/>Tua ciangin leilu lam-a om biakinn kongpi-ah hong paipih a, Tammuz a cih uh pasian a sihna hangin dahin a kapin a om numeite hong lak hi.
  </para>
  <para style="p">
    <verse number="15" style="v"/>Tua ciangin amah in, “Ezekiel aw, na mu hiam? Hihte sangin a muhdahhuai zaw na mu lai ding hi,” hong ci hi.
  </para>
  <para style="p">
    <verse number="16" style="v"/>Tua ciangin biakinntual sungnung ah hong paipih hi. Tua lai-ah biakinn kongkhak gei, biaknatau leh innlim kikal san-ah mihing sawmnih leh nga khawng na om a, biaknatau nung ngatin nisuahna lam nga-in ni suak tuung na bia uh hi.
  </para>
  <para style="p">
    <verse number="17" style="v"/>Tua ciangin amah in, “Ezekiel aw, huate na mu hiam? Hih Judah mite in na muhsa a muhdahhuai a gamtatte uh tawh lungkim nai lo uh a, gam sung khempeuh ah ngongtatna dimsak uh hi. Tua banah ka heh semsem nadingin hih bangin gamta uh hi. A siathei tawpin hih bangin kei hong simmawh bawlna mu in!
  </para>
  <para style="p">
    <verse number="18" style="v"/>Tua ahih manin amaute in ka heh mahmahna thuak ding uh a, amaute ka zah kei ding a, zong ka khasiat kei ding hi. Amaute in a tha neih tawpun kei tungah thu hong nget uh hangin amaute’ thungetna ka ngai kei ding hi,” hong ci hi.
  </para>
  <chapter number="9" style="c"/>
  <para style="p">
    <verse number="1" style="v"/>Tua ciangin Pasian hong kiko a, “Hih khuapi a susia ding no mihingte hong pai un la, na hiam zat ding ciat uh zong hong keng un,” ci-in sam hi.
  </para>
  <para style="p">
    <verse number="2" style="v"/>Leilu lam biakinn kongpi pua lam panin thakhatin mihing guk hong pai a, hiam khat ciat hong tawi uh hi. Saihadial puan a silh, laigelh nading a tawi mi khat tawh zong hong paikhawm uh hi. A vekpi-un sumngo biaknatau gei-ah hong ding uh hi.
  </para>
  <para style="p">
    <verse number="3" style="v"/>Tua ciangin ama omnasa kherubte tung panin Israelte’ Pasian minthan’na hong pai-in biakinn kongah hong om hi. Tua ciangin amah in saihadial puan a silh, laigelh nading a tawipa samin,
  </para>
  <para style="p">
    <verse number="4" style="v"/>“Jerusalem khua sung khempeuh ah pai kawikawi in la, hih khuapi sungah a muhdahhuai gamtatnate a kisepna hangin dahin a lungkham mi khempeuhte’ taltang-ah ciamtehna va bawl in,” ci-in sawl hi.
  </para>
  <para style="p">
    <verse number="5" style="v"/>Tua ciangin Pasian in a midangte kiangah, “Khua sung khempeuh ah amah va zui un la, mi va that un. Kuamah hingkhawi kei un la, kuamah khasiat kei un.
  </para>
  <para style="p">
    <verse number="6" style="v"/>Puteek, nungak tangval, numei naupang dong takin va that un la, ahi zongin a taltangah ciamtehna a nei peuhmah su kei un. Hih ka biakinn mahmah panin kipan pah un,” a cihna ka za hi. Tua ahih manin tua biakinn sunga ding Israel makaite, kipatna in nei pah uh hi.
  </para>
  <para style="p">
    <verse number="7" style="v"/>Tua ciangin amaute kiangah, “Biakinn ninsak un. A tual tengah siluang hawm dimsak un. Tu-in kipan un,” ci hi. Tua ahih ciangin amaute kuan khia-in khua sungah mite thah ding kipan uh hi.
  </para>
  <para style="p">
    <verse number="8" style="v"/>Tua bangin mi a kithah lai takin keimah guak ka om hi. Kei zong lei-ah bokin, “Topa Pasian aw, Jerusalem tungah na hehna hangin Israel mi a omlai sun khempeuh that mang khin ding na hi hiam?” ci-in ka kiko hi.
  </para>
  <para style="p">
    <verse number="9" style="v"/>Tua ciangin amah in hong dawng a, “Israel mite leh Judah mite’ mawhna nak liat mahmah hi. Gam sung khempeuh mi thahna tawh kidimsak uh a, Jerusalem khuapi, siatna namkim tawh kidimsak uh hi. Amaute in, ‘Topa in i gam susia khin a, Topa in eite hong mu lo hi,’ ci uh hi.
  </para>
  <para style="p">
    <verse number="10" style="v"/>Tua ahih manin amaute kuamah ka zah kei ding a, kuamah ka khasiat kei ding hi. Amaute’ gamtatna, amaute tung mah ka tusak ding hi,” hong ci hi.
  </para>
  <para style="p">
    <verse number="11" style="v"/>Tua ciangin saihadial puan silhin laigelhna a tawi mipa in Topa kiangah thu hong zasak kik a, “Nong sawl bangin ka sem khin zo hi,” hong ci hi.
  </para>
  <chapter number="10" style="c"/>
  <para style="p">
    <verse number="1" style="v"/>Tua ciangin kherubte’ lu tung sanah a om a kuum ka et leh, sapfeiros suangmanpha tawh a kibawl kumpi tokhom bang pian khat, tua a kuum tungah om hi.
  </para>
  <para style="p">
    <verse number="2" style="v"/>Tua ciangin Pasian in saihadial puan a silhpa kiangah, “Na khut dimin mei-am tawi in la, kherubte nuai-a om leengpeite kikal-ah va om in. Tua ciangin khuapi tungah a mei-amte theh in,” ci-in sawl hi.
  </para>
  <para style="p">
    <verse number="3" style="v"/>Tua mipa a pai lai takin kherubte pen biakinn leitaw lamah na ding uh a, biakinntual sungnung teng dimin meiipi kai hi.
  </para>
  <para style="p">
    <verse number="4" style="v"/>Kherubte’ tung panin Topa’ minthan’na hong pai khia-in biakinn kongah va om hi. Tua ciangin biakinn sungah meiipi hong kai a, biakinntual ah Topa’ minthan’na taang zeizai hi.
  </para>
  <para style="p">
    <verse number="5" style="v"/>Kherubte’ khazap ging pen biakinntual puanung ciang dongah kiza a, Vanglian Pasian a pau ciangin a awging tawh kibang hi.
  </para>
  <para style="p">
    <verse number="6" style="v"/>Kherubte’ nuai-a om leengpeite kikal panin mei a la dingin Topa in saihadial puan silhpa a sawl ciangin tua mipa zong va pai-in leengpei khat gei-ah va ding hi.
  </para>
  <para style="p">
    <verse number="7" style="v"/>Tua ciangin kherub khat in a khut zanin amaute’ kikal-a om meikhuk sawkin mei-am pawlkhat la a, saihadial puan a silhpa’ khut sungah koih hi. Saihadial puan a silhpa in zong tua mei-amte tawi-in paikhia hi.
  </para>
  <para style="p">
    <verse number="8" style="v"/>Tua kherubte in a kha nuai ciat uhah mihing khut tawh a kibang nei ciat uh hi.
  </para>
  <para style="p">
    <verse number="9" style="v"/>Tua kherubte gei-ah leengpei khat ciat omin, tua leengpeite suangmanpha bangin tee hi.
  </para>
  <para style="p">
    <verse number="10" style="v"/>Tua leengpeite a pianzia kibang kim a, leengpei khat in a kikantanin peei dang khat ciat nei thuah uh hi.
  </para>
  <para style="p">
    <verse number="11" style="v"/>Tua kherubte a pai ciangin kihei kul loin a utna lam peuhpeuh ah pai thei uh hi. A pai nading lam a nga a pei’ paipaina-ah adangte in zui-in kihei tuan lo uh hi.
  </para>
  <para style="p">
    <verse number="12" style="v"/>A leengpei kualte, a pei kan’na khaute leh a pei buppi dimin mittang om hi.
  </para>
  <para style="p">
    <verse number="13" style="v"/>Hih leengpeite pen maang ka muhmasakna sungate mah tawh kibang hi.
  </para>
  <para style="p">
    <verse number="14" style="v"/>Tua kherubte in maitang li ciat nei uh hi. A maitang khatna bawngtal maitang, a nihna mihing maitang, a thumna humpinelkai maitang, a lina muvanlai maitang tawh kibang hi.
  </para>
  <para style="p">
    <verse number="15" style="v"/>Hih Kherubte pen Khebar Gun gei-a ka muh ganhingte mah ahi hi. Tua ciangin hih kherubte leeng to uh a,
  </para>
  <para style="p">
    <verse number="16" style="v"/>amau a kin uh ciangin a leengpeite in zong zui uh hi. A leeng dingin a kha a zal uh ciangin zong leengpeite in zui lai uh hi.
  </para>
  <para style="p">
    <verse number="17" style="v"/>Kherubte a khawl ciangin leengpeite khawl a, kherubte a leen’ ciangin leengpeite in zong zui uh hi. Bang hang hiam cih leh tua leengpeite pen kherubte’ khut nuai-a om ahi uh hi.
  </para>
  <para style="p">
    <verse number="18" style="v"/>Tua ciangin biakinn kong panin Topa’ minthan’na paikhia-in kherubte’ tung sanah va om hi.
  </para>
  <para style="p">
    <verse number="19" style="v"/>Tua banga ka et lai takin kherubte in zong a kha uh zalin lei lak panin leeng to uh a, leengpeite in zong zui uh hi. Biakinn nisuahna lam kongpi-ah khawl uh a, amaute tung sanah Israel Pasian’ minthan’na zong hong khawl hi.
  </para>
  <para style="p">
    <verse number="20" style="v"/>Hih kherubte pen, Israel Pasian a kumpitokhom tawh a pua, Khebar Gun gei-a ka muh ganhingte mah hi, ci-in ka thei hi.
  </para>
  <para style="p">
    <verse number="21" style="v"/>Amaute in maitang li, kha li, leh a kha nuai ciat uhah mihing khut tawh a kibang khut nei ciat uh hi.
  </para>
  <para style="p">
    <verse number="22" style="v"/>Amaute’ maitang pen Khebar Gun gei-a ka muhsa maitangte mah tawh kibang teekteek a, a pai uh ciangin a mailam ciat mah-ah tang takin pai thei uh hi.
  </para>
  <chapter number="11" style="c"/>
  <para style="p">
    <verse number="1" style="v"/>Tua ciangin Pasian’ Kha in biakinn nisuahna lam kongpi-ah hong paipih hi. Tua kongpi gei-ah mihing sawmnih leh nga na om a, tuate lakah minam makai ahi nihte, Azzur’ tapa Jaiazaniah leh Benaiah’ tapa Pelatiahte zong na kihel uh hi.
  </para>
  <para style="p">
    <verse number="2" style="v"/>Pasian in kei kiangah, “Ezekiel aw, hih mite pen khuapi sungah thu hoih lo a gen migilote ahi uh hi.
  </para>
  <para style="p">
    <verse number="3" style="v"/>Amaute in, ‘A sawt loin innlamna panin a meet i ngah ding hi. Hih khuapi in anhuanna beel tawh kibang a, eite in a sunga om sa kihuan tawh i kibang hi. Eite pen mei in hong kang thei lo ding hi,’ ci uh hi.
  </para>
  <para style="p">
    <verse number="4" style="v"/>Tua ahih ciangin Ezekiel aw, hih mite tungah thukhenna thu gen in,” hong ci hi.
  </para>
  <para style="p">
    <verse number="5" style="v"/>Topa’ Kha ka sungah hong lutin hih bangin mite tungah thugen dingin hong sawl a, “Israel mite aw, na thugente uh leh na ngaihsutnate khempeuh uh ka thei hi.
  </para>
  <para style="p">
    <verse number="6" style="v"/>Hih khua sungah mi tampi tak that na hih manun kongzing khempeuh ah siluang hawm kidim hi.
  </para>
  <para style="p">
    <verse number="7" style="v"/>Tua ahih ciangin Topa Pasian ahi keimah in note kiangah kong gen thu in: Hih beel tawh kibang hi, na cih uh man hi. Beel sunga om sa pen na thahsa uh misi luanghawmte ahi hi. Ahi zongin note ahih leh khuapi sung panin kong lawnkhia ding hi.
  </para>
  <para style="p">
    <verse number="8" style="v"/>Note in namsau na kihta uh hi. Ahi zongin namsau tawh note a hong sat ding mi kong paisak ding hi.
  </para>
  <para style="p">
    <verse number="9" style="v"/>Khuapi sung panin note hong la khia-in gamdang mite khut sungah kong pia ding hi. Note a si dingin thu kong khen khin hi.
  </para>
  <para style="p">
    <verse number="10" style="v"/>Na gam sung uhah galin na si ding uh hi. Tua ciangin Topa ka hih lamtak mi khempeuh in thei ding uh hi.
  </para>
  <para style="p">
    <verse number="11" style="v"/>Note in beel sunga sa na hi kei uh hi. Hih khuapi in note hong hu lo ding hi. Israel gam sung na omna peuhpeuh uhah daan kong pia ding hi.
  </para>
  <para style="p">
    <verse number="12" style="v"/>Note’ kiim-a om minam dangte’ ngeinate zui-in na om lai takun, keimah in Topa ka hihna thu, na palsat uh thukhamte keima thukham ahihna, leh na zuih loh uh thupiaknate keima thupiak ahihna na thei ding uh hi,” ci-in gen in hong ci hi.
  </para>
  <para style="p">
    <verse number="13" style="v"/>Tua bangin mailam thupiang ding genin ka om lai takin Benaiah’ tapa Pelatiah hong din’sih hi. Kei zong lei-ah bok sukin ka kiko a, “Topa Pasian aw, Israel gam sunga a om lai mi khempeuh thah khit sawm na hi hiam?” ka ci hi.
  </para>
  <para style="p">
    <verse number="14" style="v"/>Topa in kei kiangah thu hong gen a,
  </para>
  <para style="p">
    <verse number="15" style="v"/>“Ezekiel aw, Jerusalem khua sunga teeng mite in nang leh sal-a om na Israel mipihte’ thu gen uh a, ‘Sal-a om mite pen Topa tawh kigamla om lua khin ta uh hi. Amah in eima luah dingin hih gam hong pia khin ta hi,’ ci uh hi.
  </para>
  <para style="p">
    <verse number="16" style="v"/>Tua ahih ciangin na salpihte kiangah hih bangin keima thugente va gen sawn in: A gamlapi gamah a teeng dingin puak khia-in, gam dangah a thehthangpa in keimah ka hi hi. Ahi zongin amaute’ omna gam dangah tawl khat sung bek kei a hong bia dingin ka om sak ahi hi.
  </para>
  <para style="p">
    <verse number="17" style="v"/>Tua ahih manin Topa ahi keimah in amaute kiangah ka gen thu va gen in. Amaute ka thehthangna gam panin khawm kikin, amaute tungah Israel gam ka pia kik ding hi.
  </para>
  <para style="p">
    <verse number="18" style="v"/>Amaute hong ciahkik ciangin a nin nate khempeuh leh a muhdahhuai milimte khempeuh a nilkhia ding ahi uh hi.
  </para>
  <para style="p">
    <verse number="19" style="v"/>Amaute tungah kithu tuakin thumanna lungsim thak ka pia ding hi. Amaute’ suang lungtang paihkhiatsakin mihing lungtang ka guan ding hi.
  </para>
  <para style="p">
    <verse number="20" style="v"/>Tua ciangin amaute in ka thukhamte zui-in ka thupiak khempeuh citakin mang ding uh hi. Amaute in keima mi hi-in, keimah in amaute’ Pasian ka hi ding hi.
  </para>
  <para style="p">
    <verse number="21" style="v"/>Ahi zongin a nin a muhdahhuai milim bia nuamte ahih leh daan ka pia ding hi. Amau’ gamtatna tawh kizui-in daan ka pia ding hi. Topa Pasian ahi keimah in hih thu ka hong gen hi,” hong ci hi.
  </para>
  <para style="p">
    <verse number="22" style="v"/>Tua ciangin kherubte in leeng dingin a kha zal uh a, a leengpeite in zong zui hi. Israelte’ Pasian’ minthan’na amaute tung sanah om hi.
  </para>
  <para style="p">
    <verse number="23" style="v"/>Tua ciangin Topa’ minthan’na zong khuapi sung panin paikhia-in khuapi nisuahna lam-a om mual tungah om hi.
  </para>
  <para style="p">
    <verse number="24" style="v"/>Tua ciangin ka maang sung mahin Pasian’ Kha in hong leen’pihin Babilon gama sal-a omte kiang hong tun’pih kik hi. Tua ciangin ka maang muhna hong bei a,
  </para>
  <para style="p">
    <verse number="25" style="v"/>Topa in kei hong muhsaksa thute khempeuh, sal-a om mite kiangah ka gen hi.
  </para>
  <chapter number="12" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, a lehdo thei mite lakah a teeng na hi hi. Amaute in mit nei napi-in khua mu lo uh a, bil nei napi-in bangmah za thei lo uh hi. Amaute pen a lehdo thei mite ahihna hang uh ahi hi.
  </para>
  <para style="p">
    <verse number="3" style="v"/>Ezekiel aw, tu-in galtai dingte’ gamtat bangin na van puak ding guang in la, suntangpi-in paikhia in. Na omna panin na paikhiat lam mi khempeuh musak in. A lehdo thei mi ahih tei hangun a thu thei thei kha ding uh hi.
  </para>
  <para style="p">
    <verse number="4" style="v"/>Khuavak lai-in mite’ muhin sal-a pai dingin na van guang in, nitak ciangin sal-a pai ding bangin na pai khiatna mite musak in.
  </para>
  <para style="p">
    <verse number="5" style="v"/>Tua bangin amaute in hong et lai takin na kawm sulet in la, tua vang panin na van la khia in.
  </para>
  <para style="p">
    <verse number="6" style="v"/>Amaute’ muhna ah na van na liangko-ah kisuanto in la, na pai nading mun na muh theih loh nadingin mit tunsa-in khuamial lakah paikhia in. Hih banga na gamtatna pen Israel mite’ adingin hilhkholhna khat hi ding hi,” hong ci hi.
  </para>
  <para style="p">
    <verse number="7" style="v"/>Kei zong Topa’ hong sawl bangin ka gamta hi. Galtaite’ hih ding bang teekin tua sunin ka van guangin, tua nitak khua a mial ciangin ka khut tawh kawm ka sulet hi. Amaute’ muh mahin ka liangko-ah van kisuanin ka paikhia hi.
  </para>
  <para style="p">
    <verse number="8" style="v"/>A zingsang ciangin Topa in kei kiangah thu hong gen a,
  </para>
  <para style="p">
    <verse number="9" style="v"/>“Ezekiel aw, a lehdo thei Israel mite in na gamtatna thu nang hong dong hi.
  </para>
  <para style="p">
    <verse number="10" style="v"/>Topa Pasian ahi keimah in amaute kiangah ka gen thu tu-in gen in. Tua thu in Jerusalem khua sung a uk ulianpa leh Jerusalem khua sunga teeng mi khempeuhte’ ading ahi hi.
  </para>
  <para style="p">
    <verse number="11" style="v"/>Na gamtatnasate pen amaute tunga thu piang ding lahna lim ahihna thu gen in. Amaute pen a kiman mi, sal a suak ding ahi uh hi.
  </para>
  <para style="p">
    <verse number="12" style="v"/>Amaute a uk ulianpa in khuamial lakah ama van a liangko-ah pua-in paikhia ding hi. Ama paikhiat nadingin amaute in kulh tawhvang sakin tua panin amah suakta ding hi. Amah in a mai humcip ding ahih manin a paina mun mu thei lo ding hi.
  </para>
  <para style="p">
    <verse number="13" style="v"/>Ama pai nading munah ka ngenthang ka zak ding a, amah awk ding hi. Tua ciangin Babilon khuapi-ah amah ka paipih ding a, a khuapi mu lopi-in tua lai-ah si ding hi.
  </para>
  <para style="p">
    <verse number="14" style="v"/>A ulianpite, a thu lamlakte, leh amah a cingte, mun citengah ka thehthang ding a, amaute a that dingin namsau ka nung delhsak ding hi.
  </para>
  <para style="p">
    <verse number="15" style="v"/>Minam dangte lak leh gam dangah amaute ka thehthang ciangin Topa ka hihna thu amaute in phawk ding uh hi.
  </para>
  <para style="p">
    <verse number="16" style="v"/>Ahi zongin gal sung, kialpi leh natna sung panin tawm khat ka suaktasak dinga minam dangte’ lak-a a omna mun panun a gamtatnasate uh a muhdahhuaina phawkin, keimah in Topa ka hihna thu hong thei ding uh hi,” hong ci hi.
  </para>
  <para style="p">
    <verse number="17" style="v"/>Topa in kei kiangah thu hong gen a,
  </para>
  <para style="p">
    <verse number="18" style="v"/>“Ezekiel aw, lau mahmahna tawh a liing kawmsa-in an ne-in tui dawn in.
  </para>
  <para style="p">
    <verse number="19" style="v"/>Hih banga na gamtatna pen, amaute gama om lai ahi Jerusalem khua mite tungah Topa Pasian’ thugenna ahihna thu va gen in. Amaute in launa liin’na tawh an ne-in tui dawn ding uh hi. Amau’ gam sunga teengte a gamtat hoih khat beek om lo ahih manin, a gam sunga om khempeuh kipaikhiatpih mang ding hi.
  </para>
  <para style="p">
    <verse number="20" style="v"/>Mihing a dimna khuapite kisusia ding a, gamsung khempeuh gamkhing suak ding hi. Tua ciangin Topa ka hihna thu hong thei ding uh hi,” hong ci hi.
  </para>
  <para style="p">
    <verse number="21" style="v"/>Topa in kei tungah thu hong gen a,
  </para>
  <para style="p">
    <verse number="22" style="v"/>“Ezekiel aw, bang hangin ‘Hun beibei a, genkholhnate a tung om lo hi,’ cih paunak pen Israel mite lakah zat belin kinei ahi hiam?
  </para>
  <para style="p">
    <verse number="23" style="v"/>Tua ahih ciangin Topa Pasian ahi keimah in tua tawh kisai-in ka thugenna amaute kiangah gen in. Hih paunak ka beisakta ding a, Israel mite in genin a nei nawn kei ding uh hi. Tu-in a hun a naina leh genkholhnate a manin a tun’ nading thu amaute kiangah gen in.
  </para>
  <para style="p">
    <verse number="24" style="v"/>Israel mite lakah maangmuhna man lo ahi a, genkholhna man lo ahi zongin om nawn lo ding hi.
  </para>
  <para style="p">
    <verse number="25" style="v"/>Topa ahi keimah in amaute tungah thu ka gen ding a, ka gen bangin tung takpi ding hi. Tu-in zekai nawn lo ding hi. A lehdo thei mihingte aw, hih dinga ka gen bangin nomau nuntak sung mahmahin ka tungsak ding hi. Topa Pasian ahi keimah in thu ka gen khin zo hi,” hong ci hi.
  </para>
  <para style="p">
    <verse number="26" style="v"/>Topa in kei kiangah thu hong gen leuleu a,
  </para>
  <para style="p">
    <verse number="27" style="v"/>“Ezekiel aw, na maang muhnate leh na thugen kholhnate pen mailam hun saupi ciangin a piang pan dingin Israel mite in ngaihsun kha uh hi.
  </para>
  <para style="p">
    <verse number="28" style="v"/>Tua ahih ciangin Topa Pasian ahi keima thu genna: ‘Zekai cih om nawn lo ding a, ka gensa bangin tung ding hi. Topa Pasian ahi keimah in ka gen khin zo hi,’ ci hi,’ ci-in gen in hong ci hi.
  </para>
  <chapter number="13" style="c"/>
  <para style="p">
    <verse number="1" style="v"/>Topa in kei tungah thu hong gen a,
  </para>
  <para style="p">
    <verse number="2" style="v"/>“Ezekiel aw, Israel kamsangte mawhsakna gen in. “Topa’ thugen ngai in,’ ci khemin amau’ lungsim bangin thu a gente’ tungah gen in.
  </para>
  <para style="p">
    <verse number="3" style="v"/>Topa Pasian’ thugen in hih bang ahi hi: hih kamsang haite in gimna thuak ding uh hi. Amaute in amau’ lungsim bangin thugen tawmin, maangmu kineih uh hi.
  </para>
  <para style="p">
    <verse number="4" style="v"/>Israel mite aw, na kamsangte uh ahih leh inn sia lak-a om ngiate tawh kibang uh hi.
  </para>
  <para style="p">
    <verse number="5" style="v"/>Amaute in kulh a kicipna munte cing lo uh a, a kicimte ciangkik lo uh ahih manin Topa’ ni-in gal hong tun’ ciangin Israelte hu zo lo uh hi.
  </para>
  <para style="p">
    <verse number="6" style="v"/>Amaute’ maangmuhnate in zuaupi hi a, a thugen kholhnate uh zong thu zuau ahi hi. Keimah in amaute sawl lo napi-in, amaute in, ‘Topa in hih bangin gen hi,’ ci khem uh hi. Tua bang hi napi-in amaute’ thugente ka tun’sak ding a lamen lai uh hi.
  </para>
  <para style="p">
    <verse number="7" style="v"/>Tua ahih manin amaute kiangah ka gen thu in: ‘Na maangmuhnate uh zuaupi hi a, na thugen kholhte uh thu zuau ahi hi. Note kiangah keimah in thu hong gen lo napi-in keima gen bangin na gen uh hi,’ ka ci hi,’ hong ci hi.
  </para>
  <para style="p">
    <verse number="8" style="v"/>Tua ahih ciangin Topa Pasian in amaute kiangah, “Na thugente uh zuaupi hi a, na maangmuhnate uh zuaupi ahi hi. Tua ahih manin note kong langpan’ hi.
  </para>
  <para style="p">
    <verse number="9" style="v"/>Zuau thu tawh maangmu kineihin, mite a khialh theih nadingin zuau thu a gen khol no kamsangte daan a hong pia ding ka hi ta hi, Ka mite a kikhop uh ciangin tuate lakah na kihel kei ding uh a, Israel mite’ min a kigelhna lakah note’ min kigelh lo ding hi. Na gam uhah na ciahkik ngei kei ding uh hi. Tua ciangin Topa Pasian ka hihna thu na thei ding uh hi.
  </para>
  <para style="p">
    <verse number="10" style="v"/>Bang hang hiam cih leh thu hoih lo napi-in hoih hi, ci khemin ka mite lam na kai khial uh hi. Ka mite in kulh dingin suang a cian’ uh ciangin no kamsangte in a tungtham buan tawh na zut uh hi.
  </para>
  <para style="p">
    <verse number="11" style="v"/>Tu-in na kulh zut uh kicim ding hi. Tu-in guahpi ka zusak ding a, gialpite in tua kulh kha-in huihpi hat in mutgawp ding hi.
  </para>
  <para style="p">
    <verse number="12" style="v"/>Tua bangin kulh a kicip ciangin na kulh zut uh bang phattuamna om ahi hiam, ci-in mite in hong dong ding uh hi.
  </para>
  <para style="p">
    <verse number="13" style="v"/>Tua ahih manin Topa Pasian ahi keima thugen in: Ka hehna tawh huihpi nungsakin, guahpi zusakin, gialpi kiasak in, tua kulhpi ka susia ding hi.
  </para>
  <para style="p">
    <verse number="14" style="v"/>A tungtham na zut uh kulh sukhamin, thehthangin, a bul dawksak ding a sawm ka hi hi. Tua bangin ka suksiat ciangin note a hong deng lum ding hi. Tua ciangin Topa ka hihna thu mi khempeuh in thei ding uh hi.
  </para>
  <para style="p">
    <verse number="15" style="v"/>Tua bangin kulh leh a zut note in ka hehna na thuak ding uh hi. Tua ciangin keimah in, ‘Tu-in kulh maimang ta a, tua mah bangin kulh a zut mite—
  </para>
  <para style="p">
    <verse number="16" style="v"/>thu hoih lo napi-in, thu hoih hi, ci-in Jerusalem a lungmuan’ nadingin thu a gen kamsangte zong bei khin ta hi,’ ka ci ding hi. Topa Pasian ahi keimah in hih thu ka gen hi,” a ci hi.
  </para>
  <para style="p">
    <verse number="17" style="v"/>Tua ciangin Topa in, “Ezekiel aw, na mite’ laka om a thugen ding uh a phuak tawm numeite en in. Amaute’ gamtatna hangin mawhsakna thu gen in la,
  </para>
  <para style="p">
    <verse number="18" style="v"/>Topa Pasian ahi keimah in amaute tungah ka gen thu hih bangin gen in: No numeite in gimna na thuak ding uh hi. Mi khempeuh in a khut-a a bulh ding uh leh a lu tungah a khip ding uh aite na bawl uh a, tua nate in mite’ lungsim uk hi. Note’ phattuam nadingin sihna ding leh hin’ nading vangliatna thu, ka mihingte tungah na zang nuam uh hi.
  </para>
  <para style="p">
    <verse number="19" style="v"/>Mangbuhham khut khat dim leh anlum them tawm khat na ngah theih nadingun ka mite mai-ah kei nong minsiasak uh hi. A si dingin a kilawm lopite na that nuam uh a, a hing dingin a kilawm lopite na hingsak nuam uh hi. Tua bangin ka mite tungah zuau thu genin, amaute in note’ thugen hong um uh hi.
  </para>
  <para style="p">
    <verse number="20" style="v"/>Topa Pasian ahi keimah in ka gen thu in: Sihna leh hin’na ukna-in na zat uh na aite uh ka deih kei hi. Note’ khut panin tuate hong bawhkhiatsakin, ukcip dingin na hanciam uh mite ka khahkhia ding hi.
  </para>
  <para style="p">
    <verse number="21" style="v"/>Na ai khipte uh zong hong hawkkhiatsakin note’ khut sung panin ka mite ka suaktasak paisuak ding hi. Tua ciangin Topa ka hihna thu na thei ding uh hi.
  </para>
  <para style="p">
    <verse number="22" style="v"/>Keima gen hilo pi-in, na thu zuau gen teng uh tawh mi hoihte na lunggimsak uh a, mi gilote a nuntak theih nadingun hong kihei loh nadingin na lehhanthot zawsop uh hi.
  </para>
  <para style="p">
    <verse number="23" style="v"/>Tua ahih ciangin tu-in na zuau maangmuhnate uh leh mi lam a khialsak thei na thugen kholhnate uh bei ta ding hi. Note’ khut sung panin ka mite ka honkhia ta dinga tua ciangin Topa ka hihna thu na thei ding uh hi,” hong ci hi.
  </para>
  <chapter number="14" style="c"/>
  <para style="p">
    <verse number="1" style="v"/>Tua ciangin Israel mi makai pawlkhat kei kiangah hong pai-in Pasian’ deihna bang hiam, ci-in hong dong uh hi.
  </para>
  <para style="p">
    <verse number="2" style="v"/>Tua ciangin Topa in kei kiangah thu hong gen a,
  </para>
  <para style="p">
    <verse number="3" style="v"/>“Ezekiel aw, hih mite in milim bia uh a, milim in mawhna sungah amaute tun’ pih hi. Amaute’ thu theih nopte a gen dingin hong um uh ahi hiam?
  </para>
  <para style="p">
    <verse number="4" style="v"/>Tua ahih ciangin Topa Pasian ahi keimah in amaute tungah ka gen hih thute gen in: Milim bia-in, mawhna sungah milimte kitun’sak a, tua khit ciangin kamsangte tungah thu dongin hong pai Israel mi peuhmah in keima thu dawn’na kam ngah ding uh hi. Tua thu dawn’na pen a milim tampite un a zak ding uh a, a kilawm dawn’na hi ding hi.
  </para>
  <para style="p">
    <verse number="5" style="v"/>Tua milimte in keima kiang panin Israel mite pai khiatpih uh a, ahi zongin tua bangin ka dawn’na tawh kei lamah ka mite ngahkik dingin ka kilamen hi.
  </para>
  <para style="p">
    <verse number="6" style="v"/>”Tua ahih ciangin Topa Pasian ahi keima thugen pen Israel mite tungah gen in: Hong kihei kik un la, na milimte uh nusia un.
  </para>
  <para style="p">
    <verse number="7" style="v"/>Israel mite khatpeuh peuh ahi a, Israel mite lakah a om gamdang mi khatpeuh peuh in ahi zongin, kei kiang panin pai khia-in milim bia-a, milim in mawhna sungah a tun’pih khit ciangin kamsangpa tungah thu dong dingin a pai leh, Topa ahi keimah in ama thu theih nop ka gen ding hi.
  </para>
  <para style="p">
    <verse number="8" style="v"/>Amah nialin, midangte’ etteh dingin ka bawl ding hi. Keima mite lak panin amah ka la khia ding hi. Tua ciangin Topa ka hihna thu na thei ding uh hi.
  </para>
  <para style="p">
    <verse number="9" style="v"/>Kamsang khatpeuh peuh kikhemin a man loin thu hong dawn’ leh, Topa ahi keima’ khem hi ding hi. Israel mite lak panin tua kamsangpa ka la khia ding hi.
  </para>
  <para style="p">
    <verse number="10" style="v"/>Kamsangpa leh kamsang thu a dongpa a daantuahna uh kibang ding hi.
  </para>
  <para style="p">
    <verse number="11" style="v"/>Israel mite in kei hong nusiat loh nading leh a mawhna uh tawh a kinitsak loh nadingun hih bangin ka hih ding hi. Amaute in keima mi hi ding uh a, keimah in amaute’ Pasian ka hi ding hi. Topa Pasian ahi keimah in hih thu ka gen hi,” hong ci hi.
  </para>
  <para style="p">
    <verse number="12" style="v"/>Topa in kei kiangah thu hong gen a,
  </para>
  <para style="p">
    <verse number="13" style="v"/>“Ezekiel aw, gam khatpeuh peuh in khialhna bawlin kei tungah hong thuman kei leh keimah in a annek ding teng uh ka susia ding hi. Kialpi tungsakin a mihing a ganhing-in ka siasak ding hi.
  </para>
  <para style="p">
    <verse number="14" style="v"/>Noah, Daniel leh Job, hih mihing thumte nangawn, amaute’ lakah a om hi leh, amaute’ hoihna in amau’ nuntakna ciat bek mah suaktak zo ding uh hi. Topa Pasian in ci hi.
  </para>
  <para style="p">
    <verse number="15" style="v"/>Mite a that dingin gamsa kihtakhuaite khah khia-in, kuamah khual a zin ngam lo dingin tua gam sung a lauhuai-in om leh
  </para>
  <para style="p">
    <verse number="16" style="v"/>tua gam sungah hih mihing thumte nangawn a om bang hi leh, amaute’ tanute leh tapate nangawn uh suahtak zo loin, amaute’ nuntakna ciat bek mah suahtak zo ding uh a, tua gam in gamkhing suak takpi ding hi, ci-in a nungta Topa Pasian ka kiciam hi.
  </para>
  <para style="p">
    <verse number="17" style="v"/>Tua gam sungah gal tungsakin, mihing ganhing a siaksiang dingin a husia galhiamte kizang leh,
  </para>
  <para style="p">
    <verse number="18" style="v"/>tua sungah hih mihing thumte a om hangin amau’ pumpi ciat cih sim loh, amau’ tate nangawn suahtak zo tuan lo ding hi, ci-in a nungta Topa Pasian ka kiciam hi.
  </para>
  <para style="p">
    <verse number="19" style="v"/>Tua gamah pulpi tungsakin, ka hehna tawh mihing ganhing sisak leng,
  </para>
  <para style="p">
    <verse number="20" style="v"/>tua sungah Noah, Daniel, leh Jobte a om ahi zongin, amaute’ hoihna in amau’ nuntakna ciat bek a hut zawh cih loh, amaute’ tate nangawn hu zo het lo ding hi, ci-in a nungta Topa Pasian ka kiciam hi.
  </para>
  <para style="p">
    <verse number="21" style="v"/>“Topa Pasian’ thugen in hih bang ahi hi. Mihing ganhing a sumai dingin daan nasia pen li ahi gal, kialpi, a kihtakhuai gamsate, leh natna, Jerusalem ah ka tungsak ding hi.
  </para>
  <para style="p">
    <verse number="22" style="v"/>A tanute a tapate a paikhiatpih dingin mi khatpeuh peuh a suakta zo kha a om a, nang kiangah hong pai leh, amaute’ omzia na en in. Amaute’ gitlohna zia na mu ding a, Jerusalem daan ka piakna a kilawm a thuman mah ahihna na phawk ding hi.
  </para>
  <para style="p">
    <verse number="23" style="v"/>Amaute’ gitlohna zia na muh ciangin ka hihnate khempeuh a kilawm mah ahihna na phawk ding hi. Topa Pasian in thu hong gen khin ta hi,” hong ci hi.
  </para>
  <chapter number="15" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, leenggui pen singkung tawh bangci kiteh theih ding ahi hiam? Tulak-a om singkungte tawh tehna-in leenggui hiangte banga kimang ahi hiam?
  </para>
  <para style="p">
    <verse number="3" style="v"/>Leengguite na-in kizang thei ahi hiam? Vankhaina-a zat dingin singzum khet dingin kimang thei ahi hiam?
  </para>
  <para style="p">
    <verse number="4" style="v"/>Mei tawh nading bekin kimang hi. A mong tuak a kattum khit ciangin a om lai a zul kat teng, bangin kimang nawn ahi hiam?
  </para>
  <para style="p">
    <verse number="5" style="v"/>A kat ma-in zong bangmah in kimang lo ahih manin, kangin a vom khit ciangin a kiman’na om lo semsem hi.
  </para>
  <para style="p">
    <verse number="6" style="v"/>Tua ahih ciangin Topa Pasian in hih bangin ci hi: Tu laka om singte kiman’na nei hi. Ahi zongin leengguite kila-in a kihaltum mah bangin Jerusalem-a teeng mite, la khia-in,
  </para>
  <para style="p">
    <verse number="7" style="v"/>daan ka pia ding hi. Mei panin khat vei a suahtak khit hangin, tu-in mei in amaute kangtum ding hi. Amaute daan ka piak ciangin Topa ka hihna thu na thei ding hi.
  </para>
  <para style="p">
    <verse number="8" style="v"/>Kei tungah amaute hong citak lo uh ahih manin gam sung teng khempeuh gamkhing ka suaksak ding hi, Topa Pasian in ci hi,” hong ci hi.
  </para>
  <chapter number="16" style="c"/>
  <para style="p">
    <verse number="1" style="v"/>Topa in kei tungah thu hong gen kik a,
  </para>
  <para style="p">
    <verse number="2" style="v"/>“Ezekiel aw, a mudahhuai in a gamtatna thu Jerusalem tungah gen in.
  </para>
  <para style="p">
    <verse number="3" style="v"/>Topa Pasian in Jerusalem tungah ka gen hih thute gen in: Jerusalem aw, nang in Kanaan gam pan-a piang na hi hi. Na pa in Amor mite hi a, na nu in Hit mite ahi hi.
  </para>
  <para style="p">
    <verse number="4" style="v"/>Nang na suah lai-in kuamah in hong don lo hi. Na lai hong kitansak lo a, hong kisil lo a, ci tawh zong hong kizut lo a, puan tawh zong hong kitun lo hi.
  </para>
  <para style="p">
    <verse number="5" style="v"/>Hihte khempeuh a hong hih dingin kuamah in nang hehpihna lungsim hong nei lo hi. Na suah lai-in kuamah in nang hong it lo ahih manin gamlakah nang hong kipaidak lel hi.
  </para>
  <para style="p">
    <verse number="6" style="v"/>“Tua ciangin na kiangah kong pai kha a, sisan naisan lak-a na kitomtom kong mu hi. Tua bangin na om lai takin na sih loh nadingin thu kong pia hi.
  </para>
  <para style="p">
    <verse number="7" style="v"/>Singkung hoih bangin nang kong khangtosak hi. Nang cidamin nong khangto a, nungak nong suak hi. Na nawite zong hoih tak mahin hong bawk a, na mul zong hong po ta hi; ahi zongin guaktang-in na om hi.
  </para>
  <para style="p">
    <verse number="8" style="v"/>“Nang kong muhkhak kik ciangin pasal nei thei ding hun na hita hi. Na pum guak-a a om kimlai, ka puan tawh kong khuh a, na zumhuaina teng hong seelsakin, teen’pih dingin kam kong ciam hi. Kong kamciamna tangtung sakin nang in keima aa nong suak hi,’ Topa Pasian in ci hi.
  </para>
  <para style="p">
    <verse number="9" style="v"/>Kei zong tui la-in na tunga si baang teng kong sawpkhiatsak a, oliv thau tawh kong zut zol hi.
  </para>
  <para style="p">
    <verse number="10" style="v"/>Puanphan kizem hoihte tawh nang hong zemin, savun hoihpen tawh a kibawl khedap hong bulhsakin, saihadial puan hong khimsakin, naipuan tungsilh kong silhsak hi.
  </para>
  <para style="p">
    <verse number="11" style="v"/>Kizepna a manphate nang kong pia a, tau hong butsakin, khainiang kong oksak hi.
  </para>
  <para style="p">
    <verse number="12" style="v"/>Nakbahte, bilbahte leh na khuk ding kumpi lukhu hoih kong guan hi.
  </para>
  <para style="p">
    <verse number="13" style="v"/>Tua bangin kham leh ngun kibawl kizepnate tawh na kizem a, saihadial puan, naipuan, leh a kiphan a kizem bek na silh tawntung hi. Annel hoihpen pawl a, kibawl anlum ne-in, nek ding khuaizu leh oliv thaute na kitasam ngei kei hi. Na hoihna a kigen thei lo zahin hong om a, kumpinu na suak hi.
  </para>
  <para style="p">
    <verse number="14" style="v"/>A paubaang het lo dingin nang hong bawl ka hih manin na meel hoihna gam khempeuh ah kithang kawikawi hi, Topa Pasian in ci hi.
  </para>
  <para style="p">
    <verse number="15" style="v"/>“Ahi zongin na meel hoihna leh na minthan’na a sia lamin zangin, na tuah peuhpeuh luppih ding zolna-in na zang hi.
  </para>
  <para style="p">
    <verse number="16" style="v"/>Na puan pawl khatte, na biakna mun zep nadingin na zang a, numei paktat bangin mi citeng tungah na pumpi na pia hi.
  </para>
  <para style="p">
    <verse number="17" style="v"/>Nang kong piaksa kham leh ngun kibawl kizepnate, pasal limin na bawl a, tuate tawh paktatna na gamta hi.
  </para>
  <para style="p">
    <verse number="18" style="v"/>Nang ka hong piak, a kizem a kiphan puan hoihte la-in milimte na silhsak a, nang ka hong piak oliv thau leh paknamtuite, milim biakna-in na zang hi.
  </para>
  <para style="p">
    <verse number="19" style="v"/>Na nek dingin a limci pen annel, oliv thau, leh khuaizu kong pia a, ahi zongin milim maipha zon’ nadingin biakna-in tuate na zang hi.
  </para>
  <para style="p">
    <verse number="20" style="v"/>“Tua ciangin kei tawh na neih na tanute leh na tapate la-in milim biakna-in haltum dingin na pia hi. Kei tungah na cihtaklohna thuneu lua sa a,
  </para>
  <para style="p">
    <verse number="21" style="v"/>milim biak nadingin ka tate pia thuah lai na hi hiam?
  </para>
  <para style="p">
    <verse number="22" style="v"/>Hih bangin numei paktat nuntakna tawh a mindai huai-in na om lai takin na neu lai thu, tangguakin na om lai, sisan naisan lak-a na kitomtom lai thu na phawk kha kei hi.
  </para>
  <para style="p">
    <verse number="23" style="v"/>Topa Pasian in hih bangin ci hi: Gimna na thuak ding hi. Hih bang siatna nam khempeuh na gamta khin a,
  </para>
  <para style="p">
    <verse number="24" style="v"/>lam gei khempeuh ah milim biak nading mun bawlin, paktatna na gamta hi.
  </para>
  <para style="p">
    <verse number="25" style="v"/>Na meel hoihna beelmang na kizutnelh hi. Na kimuhpih peuhpeuh tungah na pumpi na kipia a, a ni ni-in na paktatna na khan’ semsem hi.
  </para>
  <para style="p">
    <verse number="26" style="v"/>A lan mahmah na veng Izipt mite na luppih a, na paktatna tawh kei nong hehsak hi.
  </para>
  <para style="p">
    <verse number="27" style="v"/>“Tu-in nangmah daan a pia ding leh na nopsakna teng a la khia dingin ka khut ka liik khin hi. Nang hong mudahin, na gamtat hoih lohna hangin nang a hong hua Filistia mite khut sungah nang kong pia zo hi.
  </para>
  <para style="p">
    <verse number="28" style="v"/>Bang hang hiam cih leh adangte tawh lungkim zo nai lo na hih manin Assiria mite na nungdelh lai hi. Tuate tawh na paktat a, ahi zongin na lungkim zo nai sam kei hi.
  </para>
  <para style="p">
    <verse number="29" style="v"/>Sumbawl Babilon mite tawh na paktat a, ahi zongin tuate tawh zong na lungkim zo tuan sam kei hi.
  </para>
  <para style="p">
    <verse number="30" style="v"/>“Topa Pasian in hih bangin ci hi: A bangci lawmlawm na hi hiam? Zumna mel thei loin hih bangin na paktat hi.
  </para>
  <para style="p">
    <verse number="31" style="v"/>Kongzing citengah milim biak nading mun na bawl a, paktatna na gamta hi. Ahi zongin numei paktat dangte bangin sum a ngah zong na hi kei hi.
  </para>
  <para style="p">
    <verse number="32" style="v"/>A pasal it zaw loin, gamdang mite tawh mawhna a bawl numei tawh na kibang hi.
  </para>
  <para style="p">
    <verse number="33" style="v"/>Numei paktatte sum tawh kiguai a, ahi zongin nang in na lunggulhte tungah letsong pia zaw sopin, nang hong luppih dingin mun khempeuh panin mi na guai zaw hi.
  </para>
  <para style="p">
    <verse number="34" style="v"/>Nang in a tuampian numei paktat na hi hi. Kuamah in na tuaci gamtat nadingin hong zol lo hi. Nang tungah sum tawh guaihna hong kipia loin nang in na pia zawsop hi. Tua ahih manin a tuampian mahmah na hi hi.
  </para>
  <para style="p">
    <verse number="35" style="v"/>“Tua ahih ciangin numei paktat aw, Topa’ thu ngai in.
  </para>
  <para style="p">
    <verse number="36" style="v"/>Topa Pasian in hih bangin ci hi: Nang in na puante suahkhia-in, numei paktat bangin na pumpi na lunggulh mite leh na milimte tungah kipia-in, milim biakna-in na tate that na hih manin,
  </para>
  <para style="p">
    <verse number="37" style="v"/>na lawm luite khempeuh—na itte hita leh, na mudahte hita leh, a vekpi-in ka kaikhawm ding hi. Na kimkot-ah amaute omsakin, tua ciangin na puan teng kong hawkkhiatsak ding a, na guaktangin na omna ka en sak ding hi.
  </para>
  <para style="p">
    <verse number="38" style="v"/>Midang tawh na mawhna hang leh na mi thahna hangin thu kong khen ding a, ka hehna tawh sihdaan kong pia ding hi.
  </para>
  <para style="p">
    <verse number="39" style="v"/>Na lunggulh mite’ khut sungah kong pia ding a, na paktat gamtatna munte leh na milim biakna munte, amaute in susia gawp ding uh hi. Na puante leh a manpha na kizepnate hong lakkhiatsakin, na guaktangin hong koih ding uh hi.
  </para>
  <para style="p">
    <verse number="40" style="v"/>Amaute in mihonte hanthawnin, tua mihonte in suang tawh nang hong deengin, a namsau uh tawh hong satzan ding uh hi.
  </para>
  <para style="p">
    <verse number="41" style="v"/>Amaute in na innte hong haltum sakin, na daantuahna, numei honpi en sak ding uh hi. Numei paktat na hihna kong khawlsak ding a, na mawhpih ding pasalte sum tawh na guaihna kong khawlsak ding hi.
  </para>
  <para style="p">
    <verse number="42" style="v"/>Tua ciangin ka hehna dam ding a, dai takin ka om ding hi. Na tungah ka heh nawn kei ding a, zong kong aam nawn kei ding hi.
  </para>
  <para style="p">
    <verse number="43" style="v"/>Na neu lai-a kong bawlna teng na mangngilh a, hih bang tenga na gamtatnate tawh kei nong hehsak hi. Tua ahih manin na gamtatna tawh kizui-in kong thuk hi. A muhdahhuai na gamtat dangte banah bang hangin hih paktatna gamta thuah na hi hiam, Topa in ci hi.
  </para>
  <para style="p">
    <verse number="44" style="v"/>Topa in, “Jerusalem aw, ‘Tanu in a nu sun,’ cih paunak pen mite in nang tungah hong zang ding uh hi.
  </para>
  <para style="p">
    <verse number="45" style="v"/>Nang pen na nu’ ta taktak na hi hi. Na nu in a pasal leh a tate mudah hi. A pasalte uh leh a tate uh a mudah na sanggam numeite mah tawh na kibang hi. Nang leh na sanggam numei khuapi dangte in nu-in Hit mi nei-in, pa-in Amor mi na nei uh hi.
  </para>
  <para style="p">
    <verse number="46" style="v"/>Na u nu in leilu lam-a om Samaria leh a khuaneute ahi hi. Na nau nu in leitaw lam-a om Sodom leh a khuaneute ahi hi.
  </para>
  <para style="p">
    <verse number="47" style="v"/>Amaute’ khekhap zui-in a muhdahhuai amaute’ gamtatnate bek tawh na lungkim zo nai kei lai a, tawmvei sungin na gamtatna khempeuh ah amaute sangin na sia zaw hi.
  </para>
  <para style="p">
    <verse number="48" style="v"/>Keimah in a nungta Topa Pasian ka hih takpi mah bangin kong cihin ah: Nang leh na khuaneute gamtat siat zahin na sanggamnu Sodom leh a khuaneute gamtat sia ngei nai lo hi.
  </para>
  <para style="p">
    <verse number="49" style="v"/>Na sanggamnu’ mawhna in: Amah leh a tanute in nek ding tampi nei-in nuamsa mahmahin dai takin om uh ahih manin amaute kiphasak uh a, a zawng a cimawhte don lo uh hi.
  </para>
  <para style="p">
    <verse number="50" style="v"/>Amaute kihisakin ka deih loh nate gamta uh ahih manin, na theih mah bangin amaute ka susia hi.
  </para>
  <para style="p">
    <verse number="51" style="v"/>Samaria in nangma gamtatsiat zah lang zong gamta lo hi. Na sanggamnu sangin gamtat sia zaw mahmah na hih manin, nang leh na sanggam numei dangte i etkak ciangin, amaute a mawh mah hi napi-in a mawh lo zah phialin hong kimu hi.
  </para>
  <para style="p">
    <verse number="52" style="v"/>Tu-in na mindaina teng na thuak kul hi. Na sanggam numeite’ mawhna sangin nangma mawhnate nak siatzaw lua ahih manin nang kiang panin amaute a mawh lo tawh kibang phial hi. Na sanggam numei dangte a siangtho bangsak phial na hih manin zahla in la, maizum in.
  </para>
  <para style="p">
    <verse number="53" style="v"/>“Ahi zongin, Sodom leh a khuaneute, leh Samaria leh a khuaneute a cithei-in ka bawl kik ding hi. Tua mah bangin nang Jerusalem zong kong citheisak kik ding hi.
  </para>
  <para style="p">
    <verse number="54" style="v"/>Na gamtatnasate hangin na maizum ding a, tua na maizumna in na sanggam numei dangte maingalsak tuam ding hi.
  </para>
  <para style="p">
    <verse number="55" style="v"/>Na sanggam numei Sodom leh a khuaneute, leh Samaria leh a khuaneute cithei kikin a ngei uh bangkik ding uh a, nang leh na khuaneute zong na cithei kik ding uh hi.
  </para>
  <para style="p">
    <verse number="56-57" style="v"/>Nangma siatna teng hong kipholak ma, na kiphatsak om hun lai takin na sanggamnu Sodom simmawh bawl hilo na hi hiam? Tu-in na simmawh ngei na sanggamnu mah na bang teekteek hi. Edom mite, Filistia mite, leh na kiim-a om nang hong mudahte in hong simmawh bawl hi.
  </para>
  <para style="p">
    <verse number="58" style="v"/>Na gamtat hoih lohna, na zumhuai gamtatna teng na thuak kul hi, Topa in ci hi.
  </para>
  <para style="p">
    <verse number="59" style="v"/>“Topa Pasian in hih bangin ci hi. Nang in i kamciamna leh i thuciamna don lo na hih manin nangma gamtatna bangin nang tungah kong gamta hi.
  </para>
  <para style="p">
    <verse number="60" style="v"/>Ahi zongin na neu lai-a nang tawh i thuciamna lenkipin, a kimang tawntung ding thuciamna nang tawh ka bawl ding hi.
  </para>
  <para style="p">
    <verse number="61" style="v"/>Na u nu leh na nau nu na ngahkik ciangin na gamtatnasa teng phawk kikin na mai a zum ding hi. Nang tawh i thuciamna sungah a kihel loh hangin amaute pen nangma tanu bangin hong om ding uh hi.
  </para>
  <para style="p">
    <verse number="62" style="v"/>Nang tawh ka thuciamna ka bawl pha ding a, tua ciangin Topa ka hihna thu na thei ding hi.
  </para>
  <para style="p">
    <verse number="63" style="v"/>Na gamtatnasa khempeuh kong maisak khit ciangin na gamtatnasa khempeuh na phawkkik ding a, maizum lua-in cihna ding mel thei loin na om ding hi, Topa Pasian in ci hi,” hong ci hi.
  </para>
  <chapter number="17" style="c"/>
  <para style="p">
    <verse number="1" style="v"/>Topa in kei tungah thu hong gen a,
  </para>
  <para style="p">
    <verse number="2" style="v"/>“Ezekiel aw, Israel mite kiangah thugentehna khat gen in la,
  </para>
  <para style="p">
    <verse number="3" style="v"/>Topa Pasian in hih bangin ci hi, ci-in gen in: Muvanlai a gol mahmah, a khate zong golin a kizal deda khat om hi. Tua muvanlai in khaveng hoih mahmah nei hi. Lebanon Mual tungah va leengin taamtaak kung khat a dawn va kuaitan a,
  </para>
  <para style="p">
    <verse number="4" style="v"/>sumbawlte omna gamah pua-in sumbuk bawlte khuapi sungah koih hi.
  </para>
  <para style="p">
    <verse number="5" style="v"/>Tua ciangin Israel gam panin leenggui no khat la-in, a khan’ theih nadingin tui a om tawntungna lei hoih mun khatah suan hi.
  </para>
  <para style="p">
    <verse number="6" style="v"/>Tua leenggui no hong khangin a hiangpha leengguipi hong suak hi. A hiangte pen muvanlai lamah zaam a, a zungte in lei sung thukpi-ah zung kha hi. Tua leenggui in hiang leh teh tampi tak nei hi.
  </para>
  <para style="p">
    <verse number="7" style="v"/>“Tua ciangin a gol mahmah, a khate golin a mul a pha mahmah muvanlai dang khat om hi. Tua ahih manin tua leenggui in ama kisuannasa mun-a tui a ngahsa sangin tui a tamzaw pia zo ding ci-in lametna tawh tua muvanlai lamah a zung kha-in a tehte zong tua lam mah ngasak hi.
  </para>
  <para style="p">
    <verse number="8" style="v"/>Ahi zongin tua leenggui pen, a teh no-in, a gah gah thei-in leenggui lianpi a suah theih nadingin lim takin tui a ngah theihna mun lei hoihna sungah a kisuan khinsa ahi hi.
  </para>
  <para style="p">
    <verse number="9" style="v"/>“Tua ahih ciangin Topa Pasian ahi keimah in ka dot nop thu in, ‘Hih leenggui hingin khang zo ding ahi hiam? Muvanlai masa pen in zung bawhin, a gahte zut khia-in, a hiangte kuaitanin, keutumsak ding hilo ahi hiam?’ cihna ahi hi. Tua leenggui bawh khiatna dingin thahatna ahi a, minam lianpi ahi zongin kisam lo hi.
  </para>
  <para style="p">
    <verse number="10" style="v"/>Hih leenggui pen a kisuan hi mah hi. Ahih zongin hingin khang zo ding ahi hiam? Nisuahna huihpi in a mutkhiat ciangin keutum ding hilo ahi hiam? Tua a kisuanna munah keutum lel ding hilo ahi hiam?” hong ci hi.
  </para>
  <para style="p">
    <verse number="11" style="v"/>Tua ciangin Topa in kei tungah,
  </para>
  <para style="p">
    <verse number="12" style="v"/>“Hih a lehdo thei mite in hih thugentehna a khiatna a thei uh hiam, dong in, Babilon Kumpipa Jerusalem khua-ah hong pai-in a kumpipa leh a uliante manin Babilon-ah a ciahpihna thu gen in.
  </para>
  <para style="p">
    <verse number="13" style="v"/>Amah in kumpipa’ innkuanpih mite khat la-in, amah tawh thuciamna khat bawl a, ama tungah a thuman taktakna dingin kiciamna bawlsak hi. Tua gam-a mi liante ciahpih hi.
  </para>
  <para style="p">
    <verse number="14" style="v"/>Bang hang hiam cih leh tua minamte in lehdo kik nawn loin, a thuciam bawlna uh a kizuih nading a deihna ahi hi.
  </para>
  <para style="p">
    <verse number="15" style="v"/>Ahi zongin Judah Kumpipa in amah lehdo veve a, sakol galkapte leh galkap honpite a ngen dingin Izipt gamah mi paisim sak hi. A deihna bangin tangtung ding ahi hiam? Tua banga a gamtatna tawh suakta zo ding ahi hiam? A thuciamna palsat napi-in daan thuak loin om thei ding ahi hiam?
  </para>
  <para style="p">
    <verse number="16" style="v"/>Keimah in a nungta Topa Pasian ka hih mah bangin, kumpi tokhom tungah a tusak, Babilon Kumpipa tawh a thuciamna palsat ahih manin Babilon gamah hih kumpipa si ding hi.
  </para>
  <para style="p">
    <verse number="17" style="v"/>Babilon mite in mi tampi a thah theihna dingun kan bawlin dum a tawh uh ciangin a thahat Faro’ galkap honpite nangawnin amah huh zo lo ding uh hi.
  </para>
  <para style="p">
    <verse number="18" style="v"/>Amah in a kiciamna leh a thuciamnasa palsatin hih bangin gamta khin ahih manin, amah suakta ngei lo ding hi.
  </para>
  <para style="p">
    <verse number="19" style="v"/>“Tua ahih ciangin keimah in a nungta Topa Pasian ka hih mah bangin a zuih dingin keima min tawh a kiciam thukimna palsat ahih manin daan ka pia ding hi.
  </para>
  <para style="p">
    <verse number="20" style="v"/>Amah a awk theih nadingin ngenthang ka zak ding a, amah ka awksak ding hi. Kei tungah amah hong thutak lo ahih manin Babilon-ah paipihin tua lai-ah daan ka pia ding hi.
  </para>
  <para style="p">
    <verse number="21" style="v"/>A galkap muanhuai pente, gal sungah si ding a, a suakta sunte zong mun citengah kithehthang ding hi. Tua ciangin Topa ahi keimah in thu a gen ka hih lam na phawk ding hi,” hong ci hi.
  </para>
  <para style="p">
    <verse number="22" style="v"/>Tua ciangin Topa Pasian in, “Keimah in taamtaak sangpi a dawn khat la-in, a dawnngeek khat ka satkhia ding a, mual sangpi dawn khatah ka suan ding hi.
  </para>
  <para style="p">
    <verse number="23" style="v"/>Israel mual sang pen dawn-ah suanin, a hiang zai-in a gah luai ding a, taamtaak lianpi khat suak ding hi. Tua tungah vasa nam khempeuh tawlnga ding a, bu bawlna munin nei ding uh hi.
  </para>
  <para style="p">
    <verse number="24" style="v"/>Tua ciangin singkung sangte phukin, singkung neute a liansakpa, singkung hingte keusakin, singkung keute a hingsak kik Topa ka hihna thu gam sunga om singkung khempeuh in thei ding uh hi. Topa ahi keimah in hih thu ka gen khin a, hih dingin ka gen bangin ka gamta ding hi,” hong ci hi.
  </para>
  <chapter number="18" style="c"/>
  <para style="p">
    <verse number="1" style="v"/>Topa in kei tungah thu hong gen leuleu a,
  </para>
  <para style="p">
    <verse number="2" style="v"/>“Israel gam sungah mite in zat bel-a a neih paunak, ‘A pate in leenggah thuk ne a, a tate’ ha kim,’ cihna pen bang a cih nopna ahi hiam?
  </para>
  <para style="p">
    <verse number="3" style="v"/>Keimah in a nungta Topa Pasian ka hih mah bangin kong genin ah: Israel gam sungah hih paunak na zang nawn kei ding uh hi.
  </para>
  <para style="p">
    <verse number="4" style="v"/>Mi khempeuh in keima aa hi a, pate ahi a, tate ahi zongin keima aa ahi hi. A mawh mipa bek si ding hi.
  </para>
  <para style="p">
    <verse number="5" style="v"/>“Gentehna-in mi a hoih mahmah, a thuman, a diktat mi khat om hi.
  </para>
  <para style="p">
    <verse number="6" style="v"/>Amah in Israel mite’ milim biakte biakpih lo a, milim biakna pia lo ding ci-in a kikhamna mun-a milim biakna sate zong ne lo hi. Midangte’ zi zong luppih dingin zol lo a, numei in nin a neih lai takin zong luppih lo hi.
  </para>
  <para style="p">
    <verse number="7" style="v"/>Kuamah khem lo a, kuama’ na zong sut lo hi. Sum leitawi a lapa in khapna van a apte zong pia kik hi. Gilkialte an vakin, puan nei lote puan guan hi.
  </para>
  <para style="p">
    <verse number="8" style="v"/>A meet bekbek lunggulhna-in sum leitawi pia lo hi. Gamtat siat ding ut lo a, mite’ thu a manin khensak hi.
  </para>
  <para style="p">
    <verse number="9" style="v"/>Amah in ka thupiakte mangin, ka thukhamte hoih takin zui hi. Tua bang mi in mihoih ahih manin nungta ding hi, Topa Pasian in ci hi.
  </para>
  <para style="p">
    <verse number="10" style="v"/>“Tua ciangin gentehna-in hih mi hoihpa in tapa khat nei a, tua tapa in mi’ na gu-in mi that a, a pa’ gamtat ngei loh a sia teng gamta hi.
  </para>
  <para style="p">
    <verse number="11" style="v"/>Amah in milim biakna pia lo ding a kici mun-a kipia biakna sate ne a, midangte’ zite zolin luppih hi.
  </para>
  <para style="p">
    <verse number="12" style="v"/>Mizawng mi cimmawhte khem-in, mi’ na sut a, sum leitawi a lapa in khapna-a a piak nate pia kik loin kem suak hi. Milim bia-in a zumhuai-in gamta hi.
  </para>
  <para style="p">
    <verse number="13" style="v"/>A meet lunggulhna-in sum leitawi pia a, a meet zong a kilawm loin tampi tak la hi. Hih bang mipa nungta ding ahi hiam? Nungta het lo ding hi. Hih bangin a mindai huaite khempeuh gamta ahih manin tuate’ hangin amah si ding hi. Ama sihna in ama mawhna hang ahi hi.
  </para>
  <para style="p">
    <verse number="14" style="v"/>“Gentehna-in hih mihoih lopa in tapa khat hong nei hi. Tua a tapa in a pa’ gamtat hoih lohna teng mu a, a pa’ gamtat bangin gamta lo hi.
  </para>
  <para style="p">
    <verse number="15" style="v"/>Israel mite’ milim biakte biakpih lo a, a kikhamna mun-a biakna-a a kipia biakna sa zong ne lo hi. Midangte’ zi zong zol lo, luppih lo hi.
  </para>
  <para style="p">
    <verse number="16" style="v"/>Kuamah bawlsia lo a, kuama na zong sut lo hi. Sum leitawi a lapa in khapna van a apte zong pia kik hi. Gilkialte an vak a, puan nei lote puan guan hi.
  </para>
  <para style="p">
    <verse number="17" style="v"/>Gamtat siat ding ut lo a, a meet bekbek lunggulhna-in sum leitawi pia lo hi. Ka thukhamte zui-in ka thupiakte mang hi. Tua ahih manin hih mipa pen nungta ding a, a pa’ mawhna hangin si het lo ding hi.
  </para>
  <para style="p">
    <verse number="18" style="v"/>A pa in ahih leh mi’ na sutin, mite tungah a sia gamta tawntung hi. Tua ahih manin ama mawhna hangin amahmah si hi.
  </para>
  <para style="p">
    <verse number="19" style="v"/>“Ahi zongin, ‘Bang hangin a pa’ mawhna a tapa in thuak lo ding ahi hiam?’ nong ci kha ding hi. A tapa a hoih, a manin a gamtatna hang ahi hi. Amah in ka thukhamte kemin hoih takin zui hi. Tua ahih manin pel loin amah nungta ding hi.
  </para>
  <para style="p">
    <verse number="20" style="v"/>A si dingpa pen a mawh mipa ahi hi. Ta in pa’ mawhna thuak lo ding a, tua mah bangin pa in ta mawhna thuak lo ding hi. Mi hoihpa in a hoihna thaman ngah ding a, mi gilopa in a gitlohna thaman thuak ding hi.
  </para>
  <para style="p">
    <verse number="21" style="v"/>“Mi gilo khat in a mawh bawlna khawlin ka thukham zui hen la, a hoih a manin gamta leh, tua mipa si lo ding hi; pel loin nungta ding hi.
  </para>
  <para style="p">
    <verse number="22" style="v"/>Ama mawhnasa khempeuh kimaisak ding a, amah a manin a gamtat manin nungta ding hi.
  </para>
  <para style="p">
    <verse number="23" style="v"/>Mi gilo khat a si ka muh ciangin a lungdam dingin hong ngaihsun na hi hiam? Ka lung dam het lo hi. Amah hong kisikin a nuntak ding pen keima deih ahi zaw hi.
  </para>
  <para style="p">
    <verse number="24" style="v"/>Ahi zongin mihoih khat in a gamtat hoihna teng khawlin, migilote’ gamtat bangin a mindaihuai, gamtat siate gamtat ding hong kipan leh, amah nungta paisuak ding ahi hiam? Nungta het lo ding hi. A hoih ama gamtatnasate kiphawksak lo ding hi. Ama cihtaklohna leh ama mawhna hangin si ding hi.
  </para>
  <para style="p">
    <verse number="25" style="v"/>“Ahi zongin note in, ‘Topa’ hihna zia man lo hi,’ na ci uh hi. Israel mite aw, ka thugen hong ngai un. Keima hihna zia a man loin ngaihsun na hi uh hiam? A man lo pen nomau’ ngaihsutna zia hi zaw hi.
  </para>
  <para style="p">
    <verse number="26" style="v"/>Mihoih khat in a gamtat hoih khawlin mawhna a bawl ciangin si ding hi. Ama sihna pen a gamtatsiatna hang ahi hi.
  </para>
  <para style="p">
    <verse number="27" style="v"/>Mi gilo khat in a gitlohna panin khawlin a hoih a manin gamta leh ama nuntakna a suahtak ahi hi.
  </para>
  <para style="p">
    <verse number="28" style="v"/>Amah in a gamtatna phawkin a mawh bawlna khawl hi. Tua ahih manin amah si het lo ding a, nungta paisuak ding hi.
  </para>
  <para style="p">
    <verse number="29" style="v"/>Ahi zongin no Israel mite in, ‘Topa’ hihna zia man lo hi,’ na ci uh hi. Israel mite aw, keima’ hihna zia man lo ahi zenzen hiam? A man lo pen nomau’ ngaihsutna zia hi zaw hi.
  </para>
  <para style="p">
    <verse number="30" style="v"/>“Topa Pasian ahi keimah in note kiangah kong genin ah: Israel mite aw, na gamtatnasa bang ciatun thu kong khen ding hi. Kisik kikin na gamtatsiatna khempeuh panun khawl un la, na mawhna bangun kisiasak kei un.
  </para>
  <para style="p">
    <verse number="31" style="v"/>Na gamtatnasa uh mawhna khempeuh nusia un la, na lungsim leh na ngaihsutna uh thaksuahsak un. Bang hangin no Israel mite si nuam na hi uh hiam?
  </para>
  <para style="p">
    <verse number="32" style="v"/>Kuama’ sih ding ka deih kei hi. Tua ahih manin na mawh gamtatna uh khawl un la, nungta un. Topa Pasian in ci hi,” hong ci hi.
  </para>
  <chapter number="19" style="c"/>
  <para style="p">
    <verse number="1" style="v"/>Israel uliante hih bangin tamlawh in hong ci hi.
  </para>
  <para style="p">
    <verse number="2" style="v"/>Na nu uh, humpinelkai tawh kibang! Humpinelkai dangte tawh kikhawlin, a note khoi hi.
  </para>
  <para style="p">
    <verse number="3" style="v"/>A note khat thuhilh a, hong khang cing hi. Sabet zong hong siam a, mi hong ne hi.
  </para>
  <para style="p">
    <verse number="4" style="v"/>Mite in tua thu za uh a, gum sungah awksak uh hi. Bawm sungah khum uh a, Izipt gamah paipih uh hi.
  </para>
  <para style="p">
    <verse number="5" style="v"/>A pi’ lametna teng bei ta hi, a no dang khat pantah leuleu a, a khangcing khat suah hi.
  </para>
  <para style="p">
    <verse number="6" style="v"/>Amah hong khangcing a, adangte tawh kikhawl hi. Sabet zong hong siam a, mi hong ne hi.
  </para>
  <para style="p">
    <verse number="7" style="v"/>Kulhpite sugawp a, khuapite siasak hi. Hawk zelzel a, a za mite lau mahmah hi.
  </para>
  <para style="p">
    <verse number="8" style="v"/>Amah hih dingin mite kikaikhawm a, mun khempeuh panin hong kuan uh hi. A ngenthang uh zak uh a, a thang-ah awksak uh hi.
  </para>
  <para style="p">
    <verse number="9" style="v"/>Bawm sungah khum uh a, Babilon kumpipa kiang tun uh hi. Israel mual tungte ah a hawkna a kizak nawn loh nadingin kikhumcip hi.
  </para>
  <para style="p">
    <verse number="10" style="v"/>Na nu uh, lui tui gei-a a kisuan, leenggui tawh kibang hi. Tui tampi ngah a, a teh, a gah, pha hi.
  </para>
  <para style="p">
    <verse number="11" style="v"/>A gui hiangte hong lian a, kumpi ciangkhut hong suak hi. Leenggui khang a, van hong ban hi. A teh pha-in sang mahmah a, mi khempeuh in mu kim hi.
  </para>
  <para style="p">
    <verse number="12" style="v"/>Ahi zongin hehna tawh leenggui kizung bawh a, leilak kiden’na hi. Nisuahna huihpi hong nung a, a gah teng keutumsak hi. A hiangte kikuai-tan a, keu-in kihaltum hi.
  </para>
  <para style="p">
    <verse number="13" style="v"/>Tui om lohna lei keu gamah tu-in hih leenggui kituah hi.
  </para>
  <para style="p">
    <verse number="14" style="v"/>Hih leenggui mei in kang a, a hiang a gah kangtum mang hi, a hiangte lian kik nawn lo ding a, kumpi ciangkhut suak kik ngei nawn lo ding hi. Hih a tunga pen tamlawhna hi a, a kisa zelzel mun khat ahi hi.
  </para>
  <chapter number="20" style="c"/>
  <para style="p">
    <verse number="1" style="v"/>A kum sagih kum, a kha ngana, a ni sawm ni-in Topa’ kiang panin thu a dong dingin Israel makai pawlkhat ka kiangah hong pai uh hi.
  </para>
  <para style="p">
    <verse number="2" style="v"/>Tua ciangin Topa in kei tungah thu hong gen a,
  </para>
  <para style="p">
    <verse number="3" style="v"/>“Ezekiel aw, Topa Pasian ahi keimah in amaute tungah ka gen, ‘Kei tungah thu a dong dingin hong pai na hi uh hiam? Keimah in a nungta Topa Pasian ka hih mah bangin note’ thudotin ka om het kei ding hi, ci-in gen in,’ hong ci hi.
  </para>
  <para style="p">
    <verse number="4" style="v"/>“Ezekiel aw, amaute tungah thukhen dingin na kiging nai hiam? Na kigin’ khit leh amaute tungah thu khen in. A pu a pate uh’ gamtat hoih lohna teng amaute phawksak in.
  </para>
  <para style="p">
    <verse number="5" style="v"/>Amaute tungah keima thugente gen in. Israel mite ka teel lai takin amaute tungah thuciamna khat ka bawl hi. Izipt gam sungah amaute tungah ka kilang a, keimah in Topa note’ Pasian ka hi hi, ci-in ka kigen hi.
  </para>
  <para style="p">
    <verse number="6" style="v"/>Izipt gam panin amaute paikhiatpihin, amaute’ adingin ka zon’ khiatsak, bawngnawi leh khuaizu a luan’na gam ahi, gamsung khempeuh panin a hoih penna munah amaute ka tun’pih nading thu tua ni teek mahin ka ciam hi.
  </para>
  <para style="p">
    <verse number="7" style="v"/>Keimah in Topa amaute’ Pasian ka hih manin a muhdahhuai a milim itte uh paikhia-in, Izipt mite’ pasian manlote tawh a kinitsak loh nading uh ka gen hi.
  </para>
  <para style="p">
    <verse number="8" style="v"/>Ahi zongin amaute in kei hong demin, ka thugen hong ngai lo uh hi. A muhdahhuai a milimte uh paikhia tuan lo uh a, Izipt pasiante zong nusia lo uh hi. Tua hi a, ka heh mahmahna teng Izipt gam sungah thuaksak gawp ning ci-in ka ngaihsun hi.–
  </para>
  <para style="p">
    <verse number="9" style="v"/>Ahi zongin, Izipt gam panin no Israel mite kong paikhiatpih ding hi, ci-in amau’ ompih mite’ zakin gen khin ka hih manin, tua bangin daan thuaksak leng, keima min a kidaisak suak ding cih ngaihsutna hangin daan ka pia kei hi.
  </para>
  <para style="p">
    <verse number="10" style="v"/>Tua ahih ciangin Izipt gam panin amaute pai khiatpihin gamlak ka tun’pih a,
  </para>
  <para style="p">
    <verse number="11" style="v"/>a zui peuhpeuh a nuntak theih nadingin ka thukhamte leh ka thupiaknate ka hilh hi.
  </para>
  <para style="p">
    <verse number="12" style="v"/>Topa ahi keimah in amaute pen misiangtho in ka bawlna thu a phawk nadingun kote’ kikalah thukimna limin sabbathte tan’ ding thu ka pia hi.
  </para>
  <para style="p">
    <verse number="13" style="v"/>Ahi zongin Israel mite in gamlak nangawn-ah kei hong dem uh a, a zui peuhpeuh in nuntakna a ngah nading uh ahi keima thukhamte leh ka thupiaknate nial uh hi. Ka sabbathte zong nakpi takin siasak uh hi. Tua ahih manin amaute a maiman’ nadingin ka hehna teng gamlakah a thuaksak gawp dingin ka kithawi hi.
  </para>
  <para style="p">
    <verse number="14" style="v"/>Ahi zongin Izipt gam panin amaute ka pai khiatpihna minam dangte in hong mu khin ahih manin tua bangin gamta leng, keimah mindai nading mah hi zel ahih manin amaute bangmah ka cih kei hi.
  </para>
  <para style="p">
    <verse number="15" style="v"/>Tua ahih manin bawngnawi leh khuaizu a luan’na gam hoihpen ahi, amaute tungah ka piaksa gamah amaute ka paipih loh nading thu, gamlakah ka kiciam hi.
  </para>
  <para style="p">
    <verse number="16" style="v"/>Tua bangin kiciamna ka bawlna pen, amaute in ka thupiaknate nialin, ka thukhamte zui lo uh a, ka sabbathte siasak uh hi. Amaute in kei hong biak ding uh sangin milim biak ding ut zaw uh ahihna hang ahi hi.
  </para>
  <para style="p">
    <verse number="17" style="v"/>Ahi zongin amaute ka khasiat a, gamlakah amaute ka susia kei a, ka maimangsak kei hi.
  </para>
  <para style="p">
    <verse number="18" style="v"/>A tate uh kiangah, ‘Na pu na pate uh in a bawl thukhamte zui kei un la, amaute’ tat ngeinate zui kei un. A milim biaknate uh tawh zong kininsak kei un.
  </para>
  <para style="p">
    <verse number="19" style="v"/>Keimah in Topa ahi note’ Pasian ka hi hi. Ka thukhamte zui un la, ka thupiakna bangin, gamta un.
  </para>
  <para style="p">
    <verse number="20" style="v"/>Keimah in Topa ahi note’ Pasian ka hihna na phawk nading uh leh note tawh i bawlsa thukimna lim dingin sabbathte na siangthosak un,’ ka ci hi.
  </para>
  <para style="p">
    <verse number="21" style="v"/>“Ahi zongin a tate nangawn un kei hong dem uh hi. A zuite in nuntakna a ngah nading ahi ka thukhamte palsatin, ka thupiaknate mang lo uh a, sabbathte siasak uh hi. Tua ahih manin, ka hehna teng gamlakah thuaksak gawpin, amaute a sumai dingin ka kithawi hi.
  </para>
  <para style="p">
    <verse number="22" style="v"/>Ahi zongin tua bangin hih leng, Izipt gam panin Israel mite ka pai khiatpih hong mu mite lakah ka min dai ding ahih manin amaute ka susia kei hi.
  </para>
  <para style="p">
    <verse number="23" style="v"/>Tua ahih manin amaute leitung gam khempeuh ah ka thehthang gawp nading thu, amaute tungah kiciamna dang khat tua gamlakah ka bawl leuleu hi.
  </para>
  <para style="p">
    <verse number="24" style="v"/>Hih bangin kiciamna ka bawlna pen, amaute in ka thupiaknate nialin, ka thukhamte zui lo uh a, ka sabbathte siasak uh hi. Tua banah a pu pate un a biak milimte mah a biakna hang uh ahi hi.
  </para>
  <para style="p">
    <verse number="25" style="v"/>Tua ahih manin kei zong amaute adingin nuntakna a piangsak lo thukhamte leh thupiaknate amaute tungah ka pia hi.
  </para>
  <para style="p">
    <verse number="26" style="v"/>Amaute’ biak piaknate mah tawh amau mah kinin sakin, a tapa upapente uh zong biakna-in ka pia sak hi. Hih banga ka hihna pen amaute daan piakna leh keimah in Topa ka hihna thu a theih nading uh ahi hi.
  </para>
  <para style="p">
    <verse number="27" style="v"/>“Tua ahih ciangin Ezekiel aw, Topa Pasian ahi keima thugen pen Israel mite tungah hih bangin gen in:” A cihtaklohna uh tawh na pu na pate un ka min hong daisakin kei hong hehsak uh hi.
  </para>
  <para style="p">
    <verse number="28" style="v"/>Amaute tungah piak dingin ka ciamna gamah amaute ka paipih hi. Amaute in mual sang ahi a, singniim khatpeuh peuh ahi zongin a muh uh ciangin tua bang mun khempeuh ah biakna pia uh hi. Meihal biakna a piakna uh leh tuiphih biakna a piaknate uh tawh kei hong hehsak uh hi.
  </para>
  <para style="p">
    <verse number="29" style="v"/>Amaute kiangah, ‘Na paina uh mun sangte bang ahi hiam?’ ci-in ka dong hi. Tua ahih manin tua hun-a kipanin tua munte pen ‘Mun Sang’ kici hi.
  </para>
  <para style="p">
    <verse number="30" style="v"/>Tua ahih ciangin Israel mite tungah Topa Pasian ahi keima thugen hih bangin gen in: Na pu na pate un a bawl mawhnate mah note in zong bawlin a milimte mah uh sul zuih ding na hi uh hiam?
  </para>
  <para style="p">
    <verse number="31" style="v"/>Tu ni ciang dongin note in a kipia ngei letsongte mah puakin tua milimte mah biakna-in na tate uh na hal uh ciangin no leh no a kininsak tawm na hi uh hi. Tua bangin na gamtat khit uh ciangin no Israel mite in kei kiangah thu a dong dingin nong pai lai uh hi. Keimah in a nungta Topa Pasian ka hih mah bangin, note’ thudotin ka om het kei taktak ding hi.
  </para>
  <para style="p">
    <verse number="32" style="v"/>Note in na lungsim ngaihsutna uh khentat khinin, gam danga a teeng minam dangte mah bangin sing leh suang na bia nuam uh hi. Ahi zongin note’ ut bang hi thei ngei lo ding hi.
  </para>
  <para style="p">
    <verse number="33" style="v"/>“Keimah in a nungta Topa Pasian ka hih mah bangin, khut khauh tak leh ka vangliatna leh ka hehna tawh note kong uk gawp taktak ding hi.
  </para>
  <para style="p">
    <verse number="34" style="v"/>Gam khempeuh-a note kong thehthangna panin kong kaihkhop kik ciangin note tungah ka vangliatna leh ka hehna kong lak ding hi.
  </para>
  <para style="p">
    <verse number="35" style="v"/>Note pen minam tuamtuamte’ gamah kong paipih ding a, tua munah maitang kituahin note tungah thu kong khen ding hi.
  </para>
  <para style="p">
    <verse number="36" style="v"/>Izipt gamsung Sinai gamlakah na pu na pate uh tungah thu ka khen mah bangin tu-in note tungah thu kong khen ding hi, Topa Pasian in ci hi.
  </para>
  <para style="p">
    <verse number="37" style="v"/>“Note khauh takin kong uk ding a, thuciamna kong zuisak ding hi.
  </para>
  <para style="p">
    <verse number="38" style="v"/>Note lak panin a lehdo thei mite leh kei tungah hong mawh mite ka la khia ding hi. Tu lai takin a om pakna uh gam panin ka la khia ding a, ahi zongin Israel gamah ka ciahsak kik kei ding hi. Tua ciangin Topa ka hihna thu na thei ding hi,” hong ci hi.
  </para>
  <para style="p">
    <verse number="39" style="v"/>Topa Pasian in, “Israel mite khempeuh aw, na milimte uh bia un! Ahih hangin tu-a kipanin keima thu nong man’ uh kul ding a, na milimte uh letsong piakna tawh ka min siangtho na daisak nawn kei ding uh hi,” hong ci hi.
  </para>
  <para style="p">
    <verse number="40" style="v"/>Topa Pasian in, “Ka mual siangtho, Israel mual sang tungah Israel mite khempeuh in kei nong bia ding uh hi. Note tungah kong lungdam ta ding a, biak piaknate, a limcipen piaknate, leh na letsong siangthote uh kong lamen ta ding hi.
  </para>
  <para style="p">
    <verse number="41" style="v"/>Na kithehthangna uh gam tuamtuam panin note kong kaihkhop khit ciangin a namtui na biak piaknate uh kong sang ding hi. Note in kei nong biak manun minam dangte in a siangtho ka hihna hong thei ding uh hi.
  </para>
  <para style="p">
    <verse number="42" style="v"/>Na pu na pate uh tungah piak dingin ka ciam Israel gam sungah note kong tun’pih ciangin Topa ka hihna thu na thei ding uh hi.
  </para>
  <para style="p">
    <verse number="43" style="v"/>Tua hun ciangin a kilawm loin na gamtatnate khempeuh uh leh nomau mah na kinitsak tawmna thute uh na phawk ding uh a, na gamtat siatnasate uh hangin nomau mah na kimudah tawm ding uh hi.
  </para>
  <para style="p">
    <verse number="44" style="v"/>Na gitlohna, na gamtatsiatna uh tawh kizui-in note tungah hong bawl loin, ka min a dai khak ding khualna tawh note tungah hong gamta ka hih manin keimah in Topa ka hihna thu no Israel mite in na thei ding uh hi, Topa Pasian in ci hi,” hong ci hi.
  </para>
  <para style="p">
    <verse number="45" style="v"/>Topa in kei tungah thu hong gen a,
  </para>
  <para style="p">
    <verse number="46" style="v"/>“Ezekiel aw, Leitaw lam gam en in la, Leitaw lam gam siatna ding thu genin, Leitaw lam gam tulakte a siat nading thu genkhol in.
  </para>
  <para style="p">
    <verse number="47" style="v"/>Leitaw lam tulakte kiangah thu gen in la, Topa’ thugen ngai un. Topa Pasian in hih bangin ci hi: ‘En un, tu-in gam hal a kipan ding ka hi a, na sunga om singkung a hing, a keu-in kangtum mang ding hi. Kuamah in tua meikuang phelh zo lo ding hi. A taw panin a khung dongin kangtum mang ding hi.
  </para>
  <para style="p">
    <verse number="48" style="v"/>Hih gamsung a halpa in Topa ahi keimah ka hihna thu leh kuamah in a phelh zawh lohna thu mi khempeuh in thei ding uh hi,’ ci-in gen in,” hong ci hi.
  </para>
  <para style="p">
    <verse number="49" style="v"/>Tua ciangin kei zong, “Topa Pasian aw, mi khempeuh in kei pen khiatna nei-a thu gen theipa hi, ci-a hong ngaihsut uh ka hi hi,” ka ci hi.
  </para>
  <chapter number="21" style="c"/>
  <para style="p">
    <verse number="1" style="v"/>Topa in kei tungah thu hong gen a,
  </para>
  <para style="p">
    <verse number="2" style="v"/>“Ezekiel aw, Jerusalem khuapi, leh mite in biakna a piakna uh mun tuamtuamte mawhsakna thu gen in.
  </para>
  <para style="p">
    <verse number="3" style="v"/>Israel gam mite tungah Topa ahi keima thugen, hih bangin gen in: ‘Note ka hong langpan’ hi. Ka namsau dokin, note a sia a pha a kibangin kong that mang khin ding hi.
  </para>
  <para style="p">
    <verse number="4" style="v"/>Tua bangin kong thah nadingin leitaw lam pan leilu lam dongin mi khempeuh tungah ka namsau ka zang ding hi.
  </para>
  <para style="p">
    <verse number="5" style="v"/>Topa ahi keimah in namsau ka dawh khitna leh a paai-ah ka siatkik loh nading thu mi khempeuh in thei ding uh hi,’ ci-in gen in.
  </para>
  <para style="p">
    <verse number="6" style="v"/>Tua ahih ciangin Ezekiel aw, a lungkham mahmah bangin khuisa in la, mi khempeuh’ muh dingin thuumin tau in.
  </para>
  <para style="p">
    <verse number="7" style="v"/>Tua bangin na omna thu mite in hong dot ciangin mai lama thupiang ding hangin a tuaci om na hihna gen in. Tua hun ciangin a lungsim uh launa tawh kidimin, launa hangin a khut uh liingcipin, a han’na lungsim uh bei-in, lau-in a khuk uh a liin’ kelkel nading thu leh, tua hun ding pen tu-in a hong tung ta, ahihna thu gen in,” Topa Pasian in hong ci hi.
  </para>
  <para style="p">
    <verse number="8" style="v"/>Topa in kei kiangah thu hong gen a,
  </para>
  <para style="p">
    <verse number="9" style="v"/>“Ezekiel aw, mailam thu hong genkhol in la, Topa in hih bangin ci hi, ci-in gen in:
  </para>
  <para style="p">
    <verse number="10" style="v"/>Mi thah nadingin kitat hiam sitset a, khuaphia bangin a tee zialzial dingin kipuah hi. Note in thuhilhna ngai nuam lo na hih manun, kuamah in tua namsau kho thei lo hi.
  </para>
  <para style="p">
    <verse number="11" style="v"/>Tua namsau limtakin kipuah a, zat pah lian dingin kikoih hi. Mi that dingpa’ zat dingin, kitat hiamin kipuah siang hi.
  </para>
  <para style="p">
    <verse number="12" style="v"/>Ezekiel aw, awng in la, kiko in, hih namsau pen, ka mihingte leh Israel makai khempeuh a kisawmna ahi hi. Amaute pen, ka mite khempeuh tawh, a kithat khawm ding uh hi. Dahna tawh na dip hum in.
  </para>
  <para style="p">
    <verse number="13" style="v"/>Note hong kize-et ahi hi. Note in thuhilhna nial lailai le uh cin, hih thute khempeuh piang loin om ding ahi hiam, Topa Pasian in ci hi.
  </para>
  <para style="p">
    <verse number="14" style="v"/>“Ezekiel aw, tu-in mai lam thu ding gen khol in. Na khut beng in. Namsau in sat sat ding hi. Tua namsau in mi that namsau, mi lausak namsau, mi a lom lomin a that namsau ahi hi.
  </para>
  <para style="p">
    <verse number="15" style="v"/>Tua namsau in ka mite meidawi sakin puk sak hi. Khuaphia bangin a tee zalzal, mi that dinga a kithawi ka namsau tawh a khuapi uh ka ngim hi.
  </para>
  <para style="p">
    <verse number="16" style="v"/>A hiam namsau aw, na ziat na vei vat gawp in! Na ngatna san peuhpeuh vat gawp in.
  </para>
  <para style="p">
    <verse number="17" style="v"/>Kei zong ka khut ka beng ding a, tua ciangin ka hehna dam ding hi. Topa ahi keimah in hih thu kong gen khin hi,” hong ci hi.
  </para>
  <para style="p">
    <verse number="18" style="v"/>Topa in kei tungah thu hong gen kik a,
  </para>
  <para style="p">
    <verse number="19" style="v"/>“Ezekiel aw, Babilon kumpipa a namsau tawh hong kuan theih nading lampi nih ciamtehna bawl in. Tua lampi nihte pen gam khat panin kipan khawm ding ahi hi. Tua lampi a katna munah ciamtehna khat phut in.
  </para>
  <para style="p">
    <verse number="20" style="v"/>Tua lamka khat in Ammon mite khuapi Rabbath-ah kumpipa a tun’ theihna dingin lak ding a, a khat pen in Judah gam sunga om Jerusalem khuapi sung teek a tun’ nadingin lak ding hi.
  </para>
  <para style="p">
    <verse number="21" style="v"/>Lamka a tun’ ciangin Babilon kumpipa khawl phot ding hi. A tot ding lampi a theihtheih nadingin ai nam tuamtuam saan ding a, a thaltangte sing seuhseuh-in, innsung pasian milimte thu dongin, biakna-in a gawh ganhing sin vel ding hi.
  </para>
  <para style="p">
    <verse number="22" style="v"/>Jerusalem ah a pai ding ai a phatna a lak a thaltangte a taklam khutah tawi hi. Tua ai in Jerusalem ah a pai nading, gal nan’ nading phung a cian’ nading galsim nadingin a kiko nading, kulhpite satkham nading molhtumte a bawl nading, kidal nading phung bawlin dumte a tawh nading gen hi.
  </para>
  <para style="p">
    <verse number="23" style="v"/>Jerusalem khua mite in khat leh khat a kihuh nading uh midangte tawh thukimna nei khin uh ahih manin hih bangin amau’ khuapi a kisawmna thu um lo uh hi. Ahi zongin hih bangin ai a kisan’na in amau’ mawhna a phawk theih nading uh leh amaute a kiman ding ahih lam a theih nading uh lim khat ahi hi.
  </para>
  <para style="p">
    <verse number="24" style="v"/>Tua ahih ciangin Topa Pasian ahi keimah in ka gen thu in; Na mawhna teng uh tu-in hong kipholak hi. Na mawhna uh mi khempeuh in thei hi. Na gamtatna panun na mawhna uh kilang hi. Mawhsakna a thuak ding na hita uh a, na galte uh khut sungah a hong pia ding ka hi hi.
  </para>
  <para style="p">
    <verse number="25" style="v"/>A gilo, a siangtho lo, Israel gam uk mi gilopa aw, nang’ hun zong hong tung ta a, na daantuah ni ding hita hi.
  </para>
  <para style="p">
    <verse number="26" style="v"/>Topa Pasian in hih bangin ci hi: Na kumpi lukhu leh na dial khip la khia in. Nidang bang nawn lo ding hi. Mi neute hong lian ding a, Miliante hong neu ta ding hi.
  </para>
  <para style="p">
    <verse number="27" style="v"/>Siacip! siacip! Hih khuapi ka siacimitsak ding a, a mel a mang zong kimu lo ding hi. A uk dingin a kilawm mipa hong om ciang bekin ama khut sungah ka pia ding hi.
  </para>
  <para style="p">
    <verse number="28" style="v"/>“Ezekiel aw, mailam thu gen in la, Topa Pasian ahi keimah in Israel mite a simmawh bawl Ammon mite tawh kisai-in ka thugen, hih bangin amaute kiangah gen in:
  </para>
  <para style="p">
    <verse number="29" style="v"/>No Ammon mite aw, a siangtho lo, mi gilote, a daantuah nading uh hun tungta ahih manin, sumai gawp un, ci-in a hong hanthawn, na mangmuhnate uh zuaupi hi a, na ai phate uh a mawkna hi.
  </para>
  <para style="p">
    <verse number="30" style="v"/>Do dingin kithawi vet kei un la, na namsau uh a paai-ah siatkik zaw un. Note na pian’na gam, na suahna mun uhah, thu a hong khen ding ka hi hi.
  </para>
  <para style="p">
    <verse number="31" style="v"/>Note tungah ka hehna kong khah ding a, mei-am kuang hong bang ding hi. Mi thah a siam, migilote khut sungah note kong pia ding hi.
  </para>
  <para style="p">
    <verse number="32" style="v"/>Mei in note hong kangtum ding a, note’ gam mah-ah na sisan uh luang-in, kuamah in hong phawk kha nawn lo ding hi. Topa in ci hi, ci-in gen in,” hong ci hi.
  </para>
  <chapter number="22" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, mi thahna tawh a kidim khuapi tungah thukhen dingin na kiging nai hiam? A gamtat hoih lohna khempeuh tua khuapi kiangah gen in.
  </para>
  <para style="p">
    <verse number="3" style="v"/>Topa Pasian in hih bangin ci hi, ci-in gen in: Nangma mite mahmah tampi tak thatin, milim biakna tawh nangmah kininsak tawm na hih manin, tu-in na hun hong tung ta hi.
  </para>
  <para style="p">
    <verse number="4" style="v"/>Na mi thahna hang leh na milim bawlna hangin a mawh suak na hih manin tu-in nang adingin a ni cingin a kha cing ta hi. Tua ahih manin minam dangte’ simmawh bawl, gamdang khempeuh’ hih thopthop-in nang kong koih hi.
  </para>
  <para style="p">
    <verse number="5" style="v"/>A nai, a gamla-a om mi khempeuh in na gamtat hoih lohna hangin nang hong simmawh hi.
  </para>
  <para style="p">
    <verse number="6" style="v"/>Na sunga om Israel ulian khempeuh in amau’ thatang muang uh a, mi that uh hi.
  </para>
  <para style="p">
    <verse number="7" style="v"/>A nu a pa a zahtakbawl kuamah om lo hi. Peemtate kikhen gawp a, meigong leh tagahte zong kihih thothop hi.
  </para>
  <para style="p">
    <verse number="8" style="v"/>Mun siangthote zong zahtakna mel kinei loin, sabbathte zong kitang lo hi. Mi pawlkhat te in midangte a sih theih nadingin zuau thu phuak uh hi.
  </para>
  <para style="p">
    <verse number="9" style="v"/>Mi pawlkhat in milim biakna sa ne uh hi. Pawl khatte in amau’ lanna tawh kizui-in gamta tawntung hi.
  </para>
  <para style="p">
    <verse number="10" style="v"/>Pawl khatte in a pa’ zi mawhpih uh a, pawl khatte in numei nin nei kimlaipi buan uh hi.
  </para>
  <para style="p">
    <verse number="11" style="v"/>Pawlkhat in midangte’ zi tawh nu-le-pa mawhna bawl uh a, pawlkhat in a mote mawhpihin, pawlkhat in a sanggamnu ahi a pa’ tanu mawhpih hi.
  </para>
  <para style="p">
    <verse number="12" style="v"/>Pawlkhat in sum deih manin mi that uh hi. Pawl khatte in a Israel mipih sum leitawi late tungah nuamtak sa-in a met lakna tawh hauh lawh uh hi. Amaute in kei hong mangngilh uh hi, Topa Pasian in ci hi.
  </para>
  <para style="p">
    <verse number="13" style="v"/>“A man loin mi’ na na suhna leh na mi thahna hangin ka khuttum ka zial ding hi.
  </para>
  <para style="p">
    <verse number="14" style="v"/>Tua bangin kong hih ciangin hang nawn dingin ki-um a, na khuttum liik ngam dingin ki-um na hi hiam? Topa ahi keimah in thu ka gen khin a, ka gen bangin ka gamta ding hi.
  </para>
  <para style="p">
    <verse number="15" style="v"/>Gam khempeuh leh minam dang khempeuh lakah na mite ka thehthang gawp ding a, na gamtat hoih lohna teng ka beisak ding hi.
  </para>
  <para style="p">
    <verse number="16" style="v"/>Tua ahih ciangin minam dangte in hong mindaisak ding a, ahi zongin nang Jerusalem in Topa ka hihna thu na thei ding hi,” hong ci hi.
  </para>
  <para style="p">
    <verse number="17" style="v"/>Topa in kei tungah thu hong gen a,
  </para>
  <para style="p">
    <verse number="18" style="v"/>“Ezekiel aw, kei adingin Israel mite a kiman’na om nawn lo hi. Amaute pen, sumngo, dal, sik, hak, leh ngun a kihel khawm sung panin meikhuk sungah kihalin a ngun teng a kilak khit ciangin a om lai ngun-ek tawh kibang hi.
  </para>
  <para style="p">
    <verse number="19" style="v"/>Tua ahih ciangin Topa Pasian ahi keimah in ka gen in-ah: Note in tua ngun-ek bangin na kiman’na uh om nawn lo ahih manin Jerusalem ah kong kaikhawm ding hi.
  </para>
  <para style="p">
    <verse number="20" style="v"/>Mite in ngun, sumngo, sik, hak, leh, dalte kaikhawmin a tuisak dingun meikhuk sungah a khul bangin ka hehna tawh note hong kaikhawmin kong tuisuaksak mang ding hi.
  </para>
  <para style="p">
    <verse number="21" style="v"/>Jerusalem ah note hong khawm takpi-in na nuai uhah mei tawhin, ka hehna tawh kong hal tui ding hi.
  </para>
  <para style="p">
    <verse number="22" style="v"/>Meiphual sungah ngunte a kituisak bangin Jerusalem ah note hong kibawl ding hi. Tua ciangin keima hehna a thuak na hih lam uh na thei ding uh hi,” hong ci hi.
  </para>
  <para style="p">
    <verse number="23" style="v"/>Topa in kei tungah thu hong gen a,
  </para>
  <para style="p">
    <verse number="24" style="v"/>“Ezekiel aw, Israel mite pen, ka hehna hangin puah loin, a tungah guah ka zuksak lohna leitang tawh a kibatna uh amaute kiangah gen in.
  </para>
  <para style="p">
    <verse number="25" style="v"/>A uliante uh pen ganhing a that humpinelkai hawk tawh kibang uh hi. Amaute in mi thatin, a sum leh a neihsa khempeuh laksak uh a, a mi thahna hangun numei tampi tak meigong suaksak uh hi.
  </para>
  <para style="p">
    <verse number="26" style="v"/>A siampite un ka thukham palsatin, a siangtho biakna nate ninsak uh hi. A siangtho biakna nate leh a mawkmawk nate khenna mel nei lo uh a, a tate uh tungah a siang leh a nin a kilamdan’na zong hilh lo uh hi. Sabbathte zong donin nei lo uh hi. Tuate khempeuh hangin Israel mite in kei hong zahtak lo uh hi.
  </para>
  <para style="p">
    <verse number="27" style="v"/>A kumpi uliante uh pen a samatsa uh a bal gawpgawp ngia hon tawh kibang hi. Sum ngah theihna dingin mi that uh hi.
  </para>
  <para style="p">
    <verse number="28" style="v"/>Kulh nin kimlai leikang tui tawh a kizut kaang bangin a kamsangte un hih bang mawhnate iimcip uh hi. A man lopi maang mu uh a, a man lopi-in mailam thu gen uh hi. Topa ahi keimah in amaute tungah thu gen lo napi-in, Topa Pasian in hih bangin thu gen hi, ci-in zuau phuakin mite tungah thu gen uh hi.
  </para>
  <para style="p">
    <verse number="29" style="v"/>Mi cithei-a kineite in mi khemin a na sut uh hi. Mizawng mi cimawhte bawlsia-in, peemtate tungah nuamtak sa-in khualna mel nei loin a ut ut-un gamta uh hi.
  </para>
  <para style="p">
    <verse number="30" style="v"/>Keimah in ka hehna tawh ka suksiat ding hun ciangin kulh a ciang zo ding, kulh a kicipna munah a ding zo ding, leh gamsung a hu zo ding mi khat amaute lakah ka zong a, ahi zongin tua bang ding mi khat beek ka mu kei hi.
  </para>
  <para style="p">
    <verse number="31" style="v"/>Tua ahih ciangin amaute’ gamtatna tawh kizui-in daan piakna-in amaute tungah ka hehna khahin, mei in a kat bangin amaute ka maimangsak ding hi, Topa Pasian in ci hi,” hong ci hi.
  </para>
  <chapter number="23" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, khat vei lai-in unau numei nih om hi.
  </para>
  <para style="p">
    <verse number="3" style="v"/>Amaute Izipt-ah a om lai, a khangno lai takun, a nungakna lim uh bei-in numei paktat suak uh hi.
  </para>
  <para style="p">
    <verse number="4" style="v"/>A u nu’ min in Oholah hi a, Samaria khuapi tawh kibang a cih nopna hi. A nau nu’ min in Oholibah hi a, Jerusalem khuapi tawh kibang a cih nopna ahi hi. Hih numei nihte ka ten’pih a, a nih-un kei tawh ta nei uh hi.
  </para>
  <para style="p">
    <verse number="5" style="v"/>Keima zi hi napi-in Oholah in numei paktatte mah bangin gamta lailai a, Assiria gam pan-a a lawm ngaihte lunggulh mahmah hi. Tua a lawm ngaihte pen,
  </para>
  <para style="p">
    <verse number="6" style="v"/>puansan a silh galkap hangte, gam uk mangte leh galkap mang liante hi a, a vekpi-un a ngaihhuai, sakol tung tuang galkap mang liante ahi uh hi.
  </para>
  <para style="p">
    <verse number="7" style="v"/>Amah pen Assiria uliante khempeuh tawh a mawhsa khat hi a, ama huk luatna in Assiria milimte nangawn va biakpih hi.
  </para>
  <para style="p">
    <verse number="8" style="v"/>A nungakna beisakin, Izipt gam-a a paktatna mah zom lailai hi. A nungak tunga kipanin mite in luppihin numei paktatte bangin bawlin a ut ut-un hih uh hi.
  </para>
  <para style="p">
    <verse number="9" style="v"/>Tua ahih ciangin a lunggulh mahmah, a it Assiria mite khut sungah amah ka pia hi.
  </para>
  <para style="p">
    <verse number="10" style="v"/>Assiria mite in a puan hawkkhiatsak uh a, a tanu leh a tapate matsakin, tua ciangin namsau tawh amah that uh hi. Mun khempeuh-a numeite in amah gentehna khatin nei uh a, ama tungah thu kikhen hi.
  </para>
  <para style="p">
    <verse number="11" style="v"/>“A nau nu Oholibah in hih thu thei napi-in, a u nu Oholah sangin zong a sia zaw, a suk zaw-in paktat lai hi.
  </para>
  <para style="p">
    <verse number="12" style="v"/>Amah in a vekpi-in a ngaihbaang Assiria mi tangval ahi gam ukte leh galkap mangte, puansan a silh galkapte, leh sakol tung tuang uliante nak lunggulh mahmah hi.
  </para>
  <para style="p">
    <verse number="13" style="v"/>Hih a nau nu zong a u nu zah mahin sia taktak hi, ci-in ka mu hi.
  </para>
  <para style="p">
    <verse number="14-15" style="v"/>A paktatna nakpi takin hong sia semsem hi. Amah in Babilon uliante’ limte’ kawm tungah a san zeza-in a kizut, a kawngten puan leh a dialkhip kaite tawh cing takin a kibawl limte a muh ciangin hoih sa mahmah hi.
  </para>
  <para style="p">
    <verse number="16" style="v"/>Amah in tua limte a muh phetin amaute lunggulh mahmah pah a, a sam dingin Babilon gamah kamtai paisak pah hi.
  </para>
  <para style="p">
    <verse number="17" style="v"/>Babilon mite zong amah tawh a mawh dingin hong pai uh hi. Amaute in a lungkim dongun tua nu hih nilohin ninsak uh a, a tawpna-ah amaute a ngaih gen loh a kih zah ciang dongin a bawl uh hi.
  </para>
  <para style="p">
    <verse number="18" style="v"/>Amah numei paktat ahihna mi khempeuh thei sakin, tua bangin amah leh amah a kipholak ciangin a u nu ka muhdah zah mah bangin amah zong ka mudah hi.
  </para>
  <para style="p">
    <verse number="19" style="v"/>A paktatna uang semsem a, a nungak lai-in Izipt gamah a paktat mah bangin gamta niloh hi.
  </para>
  <para style="p">
    <verse number="20" style="v"/>Sakoltal lan bangin a zang a gol, a lan mahmah mi khempeuh ngai pahpah hi.
  </para>
  <para style="p">
    <verse number="21" style="v"/>Tua hi a, Oholibah aw, Izipt gamah nungakin na om lai-in na nawi hong kinuai gawpsakin, na nungakna na beisak hun-a na gamtat hoih lote mah a gamta kik nuam na hi hi.
  </para>
  <para style="p">
    <verse number="22" style="v"/>“Oholibah aw, Topa Pasian ahi keima hong gen thu in: Tu-in nang in hih na lunggulh mite na cimtak ta hi. Ahi zongin nangma tungah amaute ka hehsak ding a, nang a hong umcih dingin ka hong paipih ding hi.
  </para>
  <para style="p">
    <verse number="23" style="v"/>Babilon mite, Khaldea mite, Pekod mite, Shoa mite, Koa mite, leh Assiria mite khempeuh kong paipih ding hi. Amaute a vekpi-in tangval mel hoih ngaihbaang gam ukte leh galkapmangte hi a, a vekpi-un ulianpipi, sakol tung tuang galkap mang liante vive ahi uh hi.
  </para>
  <para style="p">
    <verse number="24" style="v"/>Amaute in leilu lam panin nang hong sim ding a, leeng galkap leh vanpua leeng tampi hong kengin galkap tampi tak tawh hong kuan ding uh hi. Lumte leh siklukhute tawh kidalin amaute in nang hong umcih ding uh hi. Amaute’ khut sungah nang kong ap ding a, amaute’ ngeina om bangin nangma tungah thu hong khen ding uh hi.
  </para>
  <para style="p">
    <verse number="25" style="v"/>Nangma tungah kei heh ka hih manin, nangma tungah amaute hong heh gamtat ding uh hi. Na nak leh na bilte hong atkhiatsakin na tate hong thahsak ding uh hi. Na tanu leh na tapate na kiang panin hong sutin a hing tangun hallum ding uh hi.
  </para>
  <para style="p">
    <verse number="26" style="v"/>Na puante hong hawkkhiatsakin, a manpha na kizepnate zong hong laksak ding uh hi.
  </para>
  <para style="p">
    <verse number="27" style="v"/>Na huknate leh Izipt gam-a kipan na gamtat hoih lohnate ka beisak ding hi. Milimte etin na nei nawn kei ding a, Iziptte zong na ngaihsun nawn kei ding hi.
  </para>
  <para style="p">
    <verse number="28" style="v"/>“Bang hang hiam cih leh Topa Pasian in hih bangin ci hi: Na muhdah na etsat mite khut sungah nang kong pia ding hi.
  </para>
  <para style="p">
    <verse number="29" style="v"/>Amaute zong nangma tungah hong muhdah gamtat ding uh a, na thalawhsa na khempeuh hong laksakin na hawm guakin hong nusia ding uh hi. Na paktat gamtatna teng hong kipholak ding hi. Na hukna leh na paktat gamtatna in
  </para>
  <para style="p">
    <verse number="30" style="v"/>nangma tungah hih bang teng hong tungsak hi. Minam dangte tawh na paktat a, a milimte uh tawh na kininsak hi.
  </para>
  <para style="p">
    <verse number="31" style="v"/>Na u nu’ khekhap teng mah tawn na hih manin amah daan ka piak bangin nang zong daan ka hong pia ding hi.
  </para>
  <para style="p">
    <verse number="32" style="v"/>Topa Pasian in hih bangin ci hi:
  </para>
  <para style="p">
    <verse number="33" style="v"/>Na u nu Samaria’ hai in, launa leh siatna hai hi a, hong amsakin, hong lungkhamsak ding hi.
  </para>
  <para style="p">
    <verse number="34" style="v"/>Tua hai a tawdat nangawn na dawn kang ding a, a hai na petkham ding hi. A hai kitam themte tawh, na nawi na kuikham ding hi, Topa Pasian in ci hi.
  </para>
  <para style="p">
    <verse number="35" style="v"/>Tu-in Topa Pasian in hih bangin gen hi: Nangmah in kei hong mangngilhin hong nungngat na hih manin na hukna leh na paktatna hangin na thuak ding hi,” hong ci hi.
  </para>
  <para style="p">
    <verse number="36" style="v"/>Topa in kei kiangah thu hong gen a, “Ezekiel aw, Oholah leh Oholibah tungah thukhen dingin na kithawi nai hiam? A gamtat hoih lohna teng uh amaute tungah gen in.
  </para>
  <para style="p">
    <verse number="37" style="v"/>Amaute in milim biakna tawh nu-le-pa mawhna bawlin mi that uh hi. Milimte tawh mawhna gamta-in, kei tawh a neih a tapate uh that uh hi. A tapate uh milim biakna-in go uh hi.
  </para>
  <para style="p">
    <verse number="38" style="v"/>Amaute’ gamtatna tu-a bang teng bek hilo lai hi. Ka biakinn ninsak uh a, ka sabbathte zong palsat lai uh hi.
  </para>
  <para style="p">
    <verse number="39" style="v"/>Milim biakna-in ka tate a gawh khit uh ciangin tua ni mah-in ka biakinn-ah pai-in ninsak uh hi. Ka biakinn sungah hih bangin gamta tazen uh hi.
  </para>
  <para style="p">
    <verse number="40" style="v"/>Amaute in gamlapi-a om mite a sam dingin kamtai sawl uh a, a sap mite hong pai uh hi. Hih numeite kisilin, a mit uh zeemin, kizepna a manpha a tuamtuamte tawh kizemin kipuah uh hi.
  </para>
  <para style="p">
    <verse number="41" style="v"/>Lupna hoih mahmah tungah tu-in a mai uhah sabuai limtakin koih uh hi. Tua sabuai tungah keima piaksa paknamtui leh oliv thaute koih uh hi.
  </para>
  <para style="p">
    <verse number="42" style="v"/>Lungnuam-a om mihonte’ gamlumna kiza a, gamlak panin mihon mawkmawk pawlkhat zong hong kitun’pih hi. Amaute in tua numeite’ khutah tau butsak uh a, a lu tung uhah kumpi lukhu hoihte khusak uh hi.
  </para>
  <para style="p">
    <verse number="43" style="v"/>Nu-le-pa mawhna bawlin a paat ngingeisa khat, numei paktatte khat mah bangin a zang lailai hi tah a, ci-in ka ngaihsun hi.
  </para>
  <para style="p">
    <verse number="44" style="v"/>Numei paktatte kianga hawh bangin amaute pai niloh uh hi. Tu-a bangin a gamtat hoih lo Oholah leh Oholibahte kiangah a paktat dingin amaute pai uh hi.
  </para>
  <para style="p">
    <verse number="45" style="v"/>Amaute in nu-le-pa mawhna bawlin mi thahna tawh kipelh lo uh ahih manin mi dikte in nu-le-pa mawhna bawlna hang leh mi thahna hangin mawhsak ding uh hi.
  </para>
  <para style="p">
    <verse number="46" style="v"/>“Topa Pasian in hih bangin ci hi: Amaute lausak gawpin a nate uh a sut gawp dingin mihon khat pai sak in.
  </para>
  <para style="p">
    <verse number="47" style="v"/>Tua mihonte in suang tawh amaute dengin namsau tawh amaute sugawp hen la, a tate uh thatin, a innte uh halsak hen.
  </para>
  <para style="p">
    <verse number="48" style="v"/>Amaute’ gamtat bangin kuamah a gamtat loh nadingun gam sunga om numei khempeuh hilhkholhna limin hih bang gamtat hoihlohnate, gam sung khempeuh ah ka beisak ding hi.
  </para>
  <para style="p">
    <verse number="49" style="v"/>No u nau numei nihte ahih leh, na paktatna uh leh na milim biakna hangun daan kong pia ding hi. Tua ciangin Topa Pasian ka hihna thu na thei ding uh hi,” hong ci hi.
  </para>
  <chapter number="24" style="c"/>
  <para style="p">
    <verse number="1" style="v"/>Zedekiah in a uk a kum kua kum, a kha sawmna sung ni sawm ni-in, Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, tu ni pen Babilon kumpipa in Jerusalem khuapi a umcih ni ding ahih manin lai sungah tu ni lim takin ciamteh in.
  </para>
  <para style="p">
    <verse number="3" style="v"/>Topa Pasian ahi keimah in amaute’ adingin gentehna-in ka gen ahi hih thugentehna pen a lehdo thei ka mite tungah hih bangin gen in:
  </para>
  <para style="p">
    <verse number="4" style="v"/>Sa a phei, a liang, a limcipente khah in la, a guh limcite tawh zong dimsak in.
  </para>
  <para style="p">
    <verse number="5" style="v"/>Tuu limcipente sa zang in la, beel nuai-ah mei cih in. A tui sosak in la, a guh leh a sate zong sosak in.
  </para>
  <para style="p">
    <verse number="6" style="v"/>“Topa Pasian ahi keimah in ka gen thu in hih bang ahi hi: Mi thahna tawh a kidim khuapi tu-in a sia ding hita hi! Amah in a kang-op a kinawtkhia ngei lo beel tawh kibang hi. Beel sunga sate khat khatin kilakhia a, a vekpi-in bei khin ta hi.
  </para>
  <para style="p">
    <verse number="7" style="v"/>Khuapi sungah mi kithahna om a, a sisante, leivui in a vuh theih nading lei lakah taaksak loin, suang tungah taaksak uh hi.
  </para>
  <para style="p">
    <verse number="8" style="v"/>Ka heh suakin a phu a kilak theih nadingin a man’than’ theih loh nading munah a sisante tua ci-in ka omsak hi.
  </para>
  <para style="p">
    <verse number="9" style="v"/>Tua ahih manin Topa Pasian ahi keima gen thu in: Mi thahna tawh a kidim khuapi in tu-in a sia ding hita hi! Keimah mah in a mei ka cih ding hi.
  </para>
  <para style="p">
    <verse number="10" style="v"/>Sing hong cih beh un! A mei seem un! A sa huan un! A tui kangsak un! A saguhte kangtum sak un!
  </para>
  <para style="p">
    <verse number="11" style="v"/>Tua ciangin a taubeel hawm mei-am tungah suang un la, sansak veva un. Tua hi leh a kang-op nin teng kangtumin hong siang kik ding hi.
  </para>
  <para style="p">
    <verse number="12" style="v"/>Ahi zongin bang zahin hanciamin a kisep hangin, a kang-op in bun lua ahih manin siang zo lo ding hi.
  </para>
  <para style="p">
    <verse number="13" style="v"/>Jerusalem aw, na gamtat hoih lohnate in nang hong ninsak khin hi. A sian’suah dingin kong hanciamciam hangin a nin mahin na om lai veve hi. Ka heh mahmahna na thuak khit matengin na siang kik ngei kei ding hi.
  </para>
  <para style="p">
    <verse number="14" style="v"/>Topa ahi keimah in thu ka gen khin hi. Tu-in ka gamtat hun ding hong tung ta hi. Kong kiphawkmawh bawl nawn kei ding a, ki-ip nawn loin, zong kong khasiat ngaihsut kei ding hi. Na gamtatna bangin daan hong kipia ding hi, Topa Pasian in ci hi,” hong ci hi.
  </para>
  <para style="p">
    <verse number="15" style="v"/>Topa in kei kiangah thu hong gen a,
  </para>
  <para style="p">
    <verse number="16" style="v"/>“Ezekiel aw, na it penpen mi khat thakhatin a hong laksak ding ka hi hi. Na thuum na tau kei dinga zong kap loin, na khitui zong na luangsak kei ding hi.
  </para>
  <para style="p">
    <verse number="17" style="v"/>Mite’ zak dingin zong na kidiik kei ding a, dahna limin lukhu khu lo, khedap bulh lo, cih bangin na om kei ding hi. Na mai zong na khuh kei ding a, a dahte’ annekte pawl zong na ne kei ding hi,” hong ci hi.
  </para>
  <para style="p">
    <verse number="18" style="v"/>A zingsang lamin mite kiangah thu genin ka om a, a nitak ciangin ka zi hong si hi. Kei zong a zingciangin Topa hong sawl bang tektekin ka gamta hi.
  </para>
  <para style="p">
    <verse number="19" style="v"/>Tua ciangin mite in, “Bang hangin hici gamtat na hi hiam?” ci-in hong dong uh hi.
  </para>
  <para style="p">
    <verse number="20" style="v"/>Kei zong amaute kiangah, “Topa in kei kiangah thu hong gen a,
  </para>
  <para style="p">
    <verse number="21" style="v"/>Israel mite kiangah hih bangin thu gen in hong ci hi. Ama cihna in: Note in na kisaktheihpih uh, a sungah paipai-in na etet nop uh ka biakinn pen a ninsak ding ka hi hi. Tua ciangin note’ nung-a a om lai na tate uh, namsau-in si ding uh hi, ci hi.
  </para>
  <para style="p">
    <verse number="22" style="v"/>Tua ciangin keima gamtat bangin note gamta-in, na mai uh na khuh kei ding uh a, a dahte’ annekte pawl zong na ne kei ding uh hi.
  </para>
  <para style="p">
    <verse number="23" style="v"/>Lukhu khu-in khedap na bulh ding uh a, thuum lo, tau loin na om ding uh hi. Note’ gitlohna hangin note maimangin, a tau khawm litlit ding na hi uh hi.
  </para>
  <para style="p">
    <verse number="24" style="v"/>Tua ciangin kei pen note’ adingin lim ka hi ding hi. Keima gamtat bangbangin a gamta ding na hi uh hi. Hih bangin thu hong pian’ ciangin, kei pen Topa Pasian ka hihna hong thei ding uh hi, hong ci hi,” ci-in ka dawng hi.
  </para>
  <para style="p">
    <verse number="25" style="v"/>Tua ciangin Topa in kei kiangah, “Ezekiel aw, amaute in a kisaktheihpih, a lungdampih, paipai-in a etet nop uh biakinnpi ka la khia ding a, a tanu a tapate uh zong ka laksak ding hi.
  </para>
  <para style="p">
    <verse number="26" style="v"/>Tua bangin ka hih ni ciangin tua siatna panin a suakta mi khat hong tai-in nangma kiangah a thu hong ko ding hi.
  </para>
  <para style="p">
    <verse number="27" style="v"/>Tua ni ciangin nang na pau thei kik ding a, amah tawh na kiho khawm thei ding hi. Tu-a bangin nangmah in mite’ adingin lim khat na hi ding a, tua ciangin Topa ka hihna amaute in hong thei ding uh hi,” hong ci hi.
  </para>
  <chapter number="25" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Ammon mite lam nga in la, amaute mawhsakna thu gen in.
  </para>
  <para style="p">
    <verse number="3" style="v"/>Topa Pasian ahi keimah in amaute tungah ka gen thu hih bangin gen in: Ka biakinn kininsakin, Israel gam kisusia-in, Judah mite salin a pai na muh uh ciangin nuamin na lungdam se uh hi.
  </para>
  <para style="p">
    <verse number="4" style="v"/>Tua ahih manin nisuahna lam panin a hong pai mite khut sungah note ka hong pia ding a, amaute in note’ gam sungah phual hong satin hong teeng ding uh hi. Note’ nek ding singgahte leh note’ dawn ding bawngnawite hong gaihsak mang ding uh hi.
  </para>
  <para style="p">
    <verse number="5" style="v"/>Rabbah khuapi pen kalaoh khawk ka suah ding a, Ammon khuapi dangte zong tuukhawk ka suaksak ding hi. Tua ciangin Topa ka hihna thu nong thei ding uh hi.
  </para>
  <para style="p">
    <verse number="6" style="v"/>Bang hang hiam cih leh Topa Pasian ahi keimah in kong genin ah: Note lungdamin khut bengin, kipakin na diang uh a, Israel gam na simmawh bawl uh hi.
  </para>
  <para style="p">
    <verse number="7" style="v"/>Hih bangin gamta se na hih manun note’ nate hong sut gawp ding minamte khut sungah kong pia ding hi. Note hong sumaimang ding ka hih manin a minam-in ahi a, a gam-in ahi zongin na ding zo nawn kei ding uh hi. Tua ciangin Topa ka hihna na thei ding uh hi, ci-in gen in,” hong ci hi.
  </para>
  <para style="p">
    <verse number="8" style="v"/>Topa Pasian in kei kiangah thu hong gen a, “Moab leh Seir mite in a thugenna uhah, Judah gam mite pen minam dangte bangmah hi lel uh hi, ci se uh hi.
  </para>
  <para style="p">
    <verse number="9" style="v"/>Tua ahih manin Moab gam hutna-in a kiphut a kiim-a om khuapite leh a khuapi minthang pente ahi Bethjeshimoth, Baalmeon, Kiriathaim khuapite khempeuh, midangte ka simsak ding hi.
  </para>
  <para style="p">
    <verse number="10" style="v"/>Ammon mite a zawh gawp mah bangin, Moab mite zong, nisuahna lam mite ka zo gawpsak ding a, Moab mite pen minam-in ding zo nawn lo ding uh hi.
  </para>
  <para style="p">
    <verse number="11" style="v"/>Tua bangin Moab mite daan ka pia ding a, tua ciangin Topa ka hihna thu hong thei ding uh hi,” hong ci hi.
  </para>
  <para style="p">
    <verse number="12" style="v"/>Topa Pasian in kei kiangah thu hong gen a, “Edom mite in Judah mite tungah a phu lakna uh nasia lua ahih manin tua a phu lakna hangun Edom mite tungah mawhna om hi.
  </para>
  <para style="p">
    <verse number="13" style="v"/>Tua ahih ciangin Edom mite daan pia-in, a mihing a ganhing-in ka thah mang nading thu tu-in kong pulak hi. Teman khuapi pan-a kipan Dedan khuapi dongin a gam sung khempeuh uh gamkhing ka suaksak ding a, a mite khempeuh uh gal sungah si ding uh hi.
  </para>
  <para style="p">
    <verse number="14" style="v"/>Keima mi Israelte in Edom mite tungah phu hong laksak ding uh a, ka heh mahmahna tawh kizui-in Edom mite thuaksak ding uh hi. Keima phulakna zia Edom mite in thei ding uh hi. Topa Pasian in thu gen khin hi,” hong ci hi.
  </para>
  <para style="p">
    <verse number="15" style="v"/>Topa Pasian in kei kiangah thu hong gen a, “Filistia mite in gal-in a neih tawntung mite uh tungah phu nasia lakin hehna tawh susia gawp uh hi.
  </para>
  <para style="p">
    <verse number="16" style="v"/>Tua ahih ciangin Filistia Kerethites mite simin ka beimang sak nading thu a hong genkhia ta ka hi hi. Filistia Zanglei-a om lai mi khempeuh ka susia mang ding hi.
  </para>
  <para style="p">
    <verse number="17" style="v"/>Amaute nakpi takin daan pia-in, a kicing zah dongin amaute tungah phu ka la ding a, ka hehna thuak ding uh hi. Tua ciangin Topa ka hihna thu hong thei ding uh hi.” hong ci hi.
  </para>
  <chapter number="26" style="c"/>
  <para style="p">
    <verse number="1" style="v"/>Zedekiah in a uk a kum sawm leh khat leh khat kum, tua kha a ni masa ni-in Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Tai-ar khuapi mite awngin hih bangin kiko uh hi. Amaute in, ‘Sum bawlna lam-a i kidempih Jerusalem khuapi zancip gawp hi. A kulhpite tu-in kihong keek a, amaute’ guallelhna tu-in eima hauhna suak ding hi,’ ci uh hi.
  </para>
  <para style="p">
    <verse number="3" style="v"/>Tua ahih ciangin Topa Pasian ahi keimah in ka gen-inah: Tai-ar khuapi aw, keimah in note’ lang ka hi hi. Nangmah a sim dingin minam tampi kong paipih ding a, tuipi hualte bangin hong kuan henhan ding uh hi.
  </para>
  <para style="p">
    <verse number="4" style="v"/>Tai-ar kulhpite susia-in na tausangte supai ding uh hi. Tua ciangin leitang khempeuh kiat khia-in suangtumte bek om lai ding hi.
  </para>
  <para style="p">
    <verse number="5" style="v"/>Ni dangin tuipi in a tup ngei suangte tungah tu-in ngasa bengte in a ngen uh pho ding uh hi. Topa Pasian keimah in thu ka gen khin hi. Minam dangte in nang Tai-ar khuapi hong luhgawp ding uh a,
  </para>
  <para style="p">
    <verse number="6" style="v"/>na gam sunga khuapi dangte sungah a teeng mi khempeuh, a namsau uh tawh that khin ding uh hi. Tua ciangin Topa ka hihna thu nang Tai-ar khuapi-in na thei ding hi, ci hi.
  </para>
  <para style="p">
    <verse number="7" style="v"/>“Tua ciangin kumpi khempeuh lak panin a lianpen ahi Babilon kumpipa Nebukhadnezzar, nang Tai-ar khuapi a sim dingin kong paipih ding hi. Amah leilu lam gam pan hong kipanin galkap honpi, sakolte leh a leengte, leh sakol galkap honte hong tonpih ding hi.
  </para>
  <para style="p">
    <verse number="8" style="v"/>Gam sunga om khuapi-a teeng mite khempeuh gal kidona sungah si ding uh hi. Note hong do nadingun galte in dum toin, phung ciang-in a kidal nadingun kulh muanhuai bawl ding uh hi.
  </para>
  <para style="p">
    <verse number="9" style="v"/>Amaute in molhtum tawh na kulhpite satkham ding uh a, na tau sangte uh zong hei tawh phuk gawp ding uh hi.
  </para>
  <para style="p">
    <verse number="10" style="v"/>A sakolte’ paina leivui khute in khuapi tuamcip ding hi. Van pua leeng leh leeng galkapte’ gin’na in khuapi kulhte cimsak ding a, a kisusiasa kulh kongpi-a pai bangin hong lut lel ding uh hi.
  </para>
  <para style="p">
    <verse number="11" style="v"/>Sakol galkapte in kongzing khempeuh tuancil gawp ding uh a, namsau tawh mi khempeuh vatlum ding uh hi. Innkhuam lianpipite leilak kiden’ nading hi.
  </para>
  <para style="p">
    <verse number="12" style="v"/>Note’ neihsa na hoih khempeuh, na galte un a ut ut-un zang ding uh hi. Kulhte supai-in inn hoihpipite satthang gawp ding uh hi. Inn-a kizang sing leh suang, leh na khempeuh la-in tuipi sung den’ nading uh hi.
  </para>
  <para style="p">
    <verse number="13" style="v"/>Khuapi sungah lasakna awging ka beisak ding a, tum theih awgingte khempeuh zong kiza nawn lo ding hi.
  </para>
  <para style="p">
    <verse number="14" style="v"/>Khuapi sungah bangmah om nawn loin, ngasa bengte in a ngen uh a pho theih nading suangtumte bek ka omsak lai ding hi. Nang Tai-ar khuapi hong kilam kik ngei nawn lo ding hi. Topa ahi keimah in hih thu ka gen khin ta hi,” hong ci hi.
  </para>
  <para style="p">
    <verse number="15" style="v"/>Topa Pasian in Tai-ar khuapi tungah hih bangin thu gen hi: “Nang hong kisimin hong kilak ni ciangin na sunga a kithat mite’ kut vengvengna in tuipi dunga teeng mite lau-in patausak ding hi.
  </para>
  <para style="p">
    <verse number="16" style="v"/>Tuipi a zang minamte’ kumpite, a kumpi tokhom tung uh panin kum khia ding uh a, a kumpi puante uh leh a puan hoih silhte uh suah khia-in, lei lakah tu-in, lau-in a liing ding uh hi. Nangma thuakna hong muh manun lau mahmah ding uh a, a ci-liing uh pha thei lo ding uh hi.
  </para>
  <para style="p">
    <verse number="17" style="v"/>Tua ciangin nang tawh kisai-in hih bangin dah la hong phuah ding uh hi:
  </para>
  <para style="p">
    <verse number="18" style="v"/>Tu-in hih khuapi kia ta a, tuikulh khempeuh lau in liing uh hi. Tua bang siatna hangin, tuikulh-a a teeng mite in lau-in lamdang sa uh hi.
  </para>
  <para style="p">
    <verse number="19" style="v"/>“Bang hang hiam cih leh Topa Pasian ahi keimah in hih bangin ka ci hi: Kuamah a ten’ lohna a kisia khuapi bangin a gamkhing khuapi-in nang kong bawl ding hi. Tuipi tuite kong tumsak ding hi.
  </para>
  <para style="p">
    <verse number="20" style="v"/>Tang lai-a a sisa mite tawh a teeng khawm dingin misite’ khua Leinuai-ah kong puak ding hi. Siatna a thuak tawntung lei nuai-a omte lakah kong koih ding a, a sisate tawh na om ding hi. Tua lai panin a hingte lakah a om kik dingin nong kik nawn kei ding hi.
  </para>
  <para style="p">
    <verse number="21" style="v"/>Nang pen mite’ etteh dingin a lauhuai mahmah-in kong bawl ding a, tua in nang adingin a beina hita ding hi. Mite in nang hong zon’ zon’ hangun hong mu zo nawn lo ding uh hi. Topa Pasian ahi keimah in hih thu ka gen khin hi,” hong ci hi.
  </para>
  <chapter number="27" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Tai-ar khuapi tamlawhna kah la khat sa in.
  </para>
  <para style="p">
    <verse number="3" style="v"/>Tuipi gei-ah omin tuipi dunga a om mite tawh sum lei sum zuakna a nei khuapi tungah, Topa Pasian keimah in ka gen thute hih bangin gen in:
  </para>
  <para style="p">
    <verse number="4" style="v"/>Nangma inn in tuipi hi a, nang hong lamte in teembaw hoih bangin hong bawl hi.
  </para>
  <para style="p">
    <verse number="5" style="v"/>A sing zat dingun Seir Mual-a taaksingte zang uh a, na puankhai khuam dingin Lebanon-a taamtaak singte zang uh hi.
  </para>
  <para style="p">
    <verse number="6" style="v"/>Nangmah hawh nadingin Bashan-a tawsaw singte la uh a, Grik tuikulh pana kila taaksante tawh, na sual ding bawl uh a, saiha pak tawh zem uh hi.
  </para>
  <para style="p">
    <verse number="7" style="v"/>Izipt gam saihadial puan kizemte tawh na puankhai kibawl a, gamlapi pek panin zong kithei thei hi. Saipras tuikulh pana kingah puan hoih pente, kumpi mel puante tawh na tungkhuh kibawl hi.
  </para>
  <para style="p">
    <verse number="8" style="v"/>Sidon leh Arvad khuapi mite in nang hong hot uh a, mi siam mahmahte in nang hong hawlte ahi hi.
  </para>
  <para style="p">
    <verse number="9" style="v"/>Nang hong lem innlam siamte in, Gebal khuapi mi khutsiam mahmahte ahi uh hi. Tuipi tung teembaw nasemte khempeuh in na sumbuk hong zuan uh hi.
  </para>
  <para style="p">
    <verse number="10" style="v"/>Persia gam, Lud gam, leh Put gam mite in nangma galkap hong sem uh a, na sungah a lumte uh leh a siklukhute uh khai uh hi. Amaute in nangma tungah minthan’na hong tun’pih uh hi.
  </para>
  <para style="p">
    <verse number="11" style="v"/>Arvad gam galkapte in na kulh cing a, Gamad gam mite in na tausangte cing uh hi. Amaute in na kulh tungah a lum uh khai uh hi. Nang a hong etlawmsak mite in amaute ahi uh hi.
  </para>
  <para style="p">
    <verse number="12" style="v"/>Tarshish gamte tawh sum lei sum zuakna-ah na kizom uh a, na van tampite hong leina-in ngun, sik, dal, leh haknawte hong pia uh hi.
  </para>
  <para style="p">
    <verse number="13" style="v"/>Grik gam mite, Meshech gam mite, Tubal sum zuakna-ah nang tawh kizopna nei uh a, na vante hong leina-in sila dingin mite leh sumngo beelte hong pia uh hi.
  </para>
  <para style="p">
    <verse number="14" style="v"/>Beth-togarmah gam mite in zong na vante hong leina-in van pua sakolte, sakol galkapte leh late hong pia uh hi.
  </para>
  <para style="p">
    <verse number="15" style="v"/>Rodes gam mite in zong nang tawh sum lei sum zuakna-ah kizopna nei uh a, tuipi gei-a om gam khempeuhte in na van hong leina-in saiha leh ningsing hong pia uh hi.
  </para>
  <para style="p">
    <verse number="16" style="v"/>Edom mite in zong na van tampi hong lei uh hi. Van leina-in emerald suangmanpha, puansan, a kizem puante, saihadial puan hoihte, suangkhi, leh rubi suangmanpha hong pia uh hi.
  </para>
  <para style="p">
    <verse number="17" style="v"/>Judah leh Israel gam mite in zong na van leina-in mangbuh, oliv thau leh theipal, khuaizu leh singnamtui tuamtuamte hong pia uh hi.
  </para>
  <para style="p">
    <verse number="18-19" style="v"/>Damaskas khuapi, Uzal gam panin Grik-te in zong na vante tampi tak hong lei a, a man dingin Helbon gam-a piang leenggahzu, tuumul kang, a kihuansa sik, thaksiing leh thalsiingte hong pia hi.
  </para>
  <para style="p">
    <verse number="20" style="v"/>Dedan mite in na van hong leina-in sakol dapphahte hong pia uh hi.
  </para>
  <para style="p">
    <verse number="21" style="v"/>Arabia mite leh Kedar gam ukte in tuuno, tuutal leh keeltal tawh na van hong lei uh hi.
  </para>
  <para style="p">
    <verse number="22" style="v"/>Sheba leh Raamah sumbukte in na van leina-in singnamtui hoihpente, suangmanphate, leh kham hong pia uh hi.
  </para>
  <para style="p">
    <verse number="23" style="v"/>Haran, Kanneh, Eden, Asshur leh Khilmad khuapite in zong nang tawh sum lei sum zuakna-in kizopna hong nei uh hi.
  </para>
  <para style="p">
    <verse number="24" style="v"/>Amaute in nang kiangah puan manpha mahmahte, puansan, a kizem puante, sualphah puante, leh limtakin a kiheek khauhual hoih nam khempeuh hong zuak uh hi.
  </para>
  <para style="p">
    <verse number="25" style="v"/>Nangma vante ahih leh Tarshish teembaw lianpente pawl in a honhonin pua uh hi.
  </para>
  <para style="p">
    <verse number="26" style="v"/>Nang hong hotte in tuipi thukna gamlapi-ah hong hot a, nisuahna huihpi-in, tuipi laizangah hong mutsia hi.
  </para>
  <para style="p">
    <verse number="27" style="v"/>Tua bangin nang na siat ni ciangin a tam mahmah na van khempeuh, na sunga om teembaw nasem khempeuh, na innlam siamte leh na sumbukte khempeuh, na sunga om na galkap khempeuh, a vekpi-in nang tawh tuipi sungah tum mang uh hi.
  </para>
  <para style="p">
    <verse number="28" style="v"/>Teembaw nasem tuikiate kikona in tuipi gei teng thawn hi.
  </para>
  <para style="p">
    <verse number="29" style="v"/>Teembaw dang a tuang mite khempeuh kum khia uh a, a vekpi in tuipi gei-ah pai uh hi.
  </para>
  <para style="p">
    <verse number="30" style="v"/>Nangma hangin nakpi takin kap uh a, a lu uh leivui thehin, vut lakah bual uh hi.
  </para>
  <para style="p">
    <verse number="31" style="v"/>Nangma hangin a lu uh mettol uh a, dahna limin puanhampi silh uh a, na sa lua-in kap uh hi.
  </para>
  <para style="p">
    <verse number="32" style="v"/>Amaute in nang hong tamlawh uh a: Tuipi sungah a daicip suak Tai-ar khuapi, kua dang tawh kiteh thei ding a, ama thuak bang kua’n thuak ngei hiam?
  </para>
  <para style="p">
    <verse number="33" style="v"/>Na sumbuk vante tuipi tungah a pai ciangin minam khempeuh tangsapna na cingsak hi. Nangma van hauhna in, kumpi dangte hauhlawh hi.
  </para>
  <para style="p">
    <verse number="34" style="v"/>Tu-in tuipi tungah na sia a, tuipi thuk sungah na kia suk hi.
  </para>
  <para style="p">
    <verse number="35" style="v"/>Tuipi gei-a teeng mi khempeuh in, nang, lamdang hong sa ding uh hi. A kumpite uh zong lau mahmah ding a, a mai put uh laumai ding uh hi.
  </para>
  <para style="p">
    <verse number="36" style="v"/>Nang a maimang paisuak na hita a, nangma tuah bang a tuah khak ding uh, leitung a om sumbuk dang khempeuh, lau-in liing uh hi,” hong ci hi.
  </para>
  <chapter number="28" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Tai-ar khuapi a ukpa kiangah Topa Pasian keimah in ka gen nop thu, ama tungah hih bangin gen in:
  </para>
  <para style="p">
    <verse number="3" style="v"/>Daniel sangin pil na kisa zaw a, theih loh a nei loin na kingaihsun hi.
  </para>
  <para style="p">
    <verse number="4" style="v"/>Na pilna leh na siamna tawh ngun leh kham tampi na nei hi.
  </para>
  <para style="p">
    <verse number="5" style="v"/>Sumbawl na siamna tawh na hauhna na behlap a, na hauhna na kisaktheihpih hi.
  </para>
  <para style="p">
    <verse number="6" style="v"/>Tua ahih manin Topa Pasian ahi, keimah in kong genin ah: Nang pen, pasian zahin a pil kisa na hih manin,
  </para>
  <para style="p">
    <verse number="7" style="v"/>thukhualna a nei het lo galte, nang ka hong simsak ding hi. Na pilna leh na siamna tawh na lamsa khempeuh amaute in hong vatmaisak ding uh hi.
  </para>
  <para style="p">
    <verse number="8" style="v"/>Amaute in nang hong that ding uh a, na hankhuk ding tuipi sungah hong khia ding uh hi.
  </para>
  <para style="p">
    <verse number="9" style="v"/>Nang hong that ding hong kuan ciangun, kei, pasian bang hi’ng, na ci lailai diam? Nang hong thatte na tuah ciangin, mihing na hih lelna kilang ding hi.
  </para>
  <para style="p">
    <verse number="10" style="v"/>Gamdang mite’ khut sungah, ui bang lelin na si ding hi. Topa Pasian ahi keimah in hih thu ka gen khin hi,” hong ci hi.
  </para>
  <para style="p">
    <verse number="11" style="v"/>Topa in kei kiangah thu hong gen kik a,
  </para>
  <para style="p">
    <verse number="12" style="v"/>“Ezekiel aw, Tai-ar kumpipa in a thuak ding tawh kisai-in tamlawh in la, Topa Pasian ahi keima thugen, hih bangin gen in:
  </para>
  <para style="p">
    <verse number="13" style="v"/>Pasian’ Eden huan sungah na teeng a, Suangmanpha nam khempeuh tawh na kizem hi. Karnelian, Topaz, leh Jasper, Khisolait, Beril, leh Onik, Safeiros, Karbankel, leh Emerald suangmanphate, nangma kizepna hi a, kham tawh kibawl kizepna tampi zong na nei hi. Hihte khempeuh nangma adingin na suah ni-in hong kibawlsak hi.
  </para>
  <para style="p">
    <verse number="14" style="v"/>Sathau a kinilh kherubte ka hong cingsak a, ka mual siangtho tungah na teeng a, a tee zaizai suangmanphate lakah na vak kawikawi hi.
  </para>
  <para style="p">
    <verse number="15" style="v"/>Gamtat siat ding na kipat ma hun ciang dong, na suah tunga kipanin na gamtatna khempeuh pauban’na khat beek om lo hi.
  </para>
  <para style="p">
    <verse number="16" style="v"/>Na sumbawl luatna hangin ngongtatin mawhna sung na tung kha hi. Tua ahih manin ka mual
  </para>
  <para style="p">
    <verse number="17" style="v"/>Na mel hoihna na kisaktheihpih kha a, na minthan’na in hong hai tatsak hi. Leilak ka hong den’na a, kumpi dangte hilhkholhna-in nang ka hong koih hi.
  </para>
  <para style="p">
    <verse number="18" style="v"/>A man loin sum na bawl luatna hang, tua bang na mawhna hangin, na biakna munte na siasak hi. Tua ahih manin khuapi sung ka hal a, a vekpi-in kangtum mang hi. Nang hong ente khempeuh’ muhna-ah, vut leh vai kong suah hi.
  </para>
  <para style="p">
    <verse number="19" style="v"/>Nang a maimang paisuak na hita a, nangma tuah bang a tuah khak ding uh, nang hong theisa minam khempeuh, lau-in liing uh hi,” hong ci hi.
  </para>
  <para style="p">
    <verse number="20" style="v"/>Topa in kei kiangah thu hong gen a,
  </para>
  <para style="p">
    <verse number="21" style="v"/>“Ezekiel aw, Sidon lam nga in la, a siat nading thu genkhol in.
  </para>
  <para style="p">
    <verse number="22" style="v"/>Topa Pasian ahi keimah in ka gen thu amaute kiangah hih bangin gen in:
  </para>
  <para style="p">
    <verse number="23" style="v"/>Nangma sungah cinatna ka tungsak ding a, na kongzing khempeuh ah sisan ka luangsak ding hi. Na kimkot khempeuh panin hong kisim ding a, na mi khempeuh kithat lum mang ding hi. Tua ciangin Topa ka hihna thu na thei ding hi,” hong ci hi.
  </para>
  <para style="p">
    <verse number="24" style="v"/>Tua ciangin Topa in kei kiangah, “A kimkot-a om Israel mi a simmawh minam dangte in tu-in simmawh nawn lo ding uh a, Israel mite sunin a na sak thei ding ling leh lingkung tawh kibang nawn lo ding uh hi. Tua ciangin Topa ka hihna hong thei ding uh hi,” hong ci hi.
  </para>
  <para style="p">
    <verse number="25" style="v"/>Topa Pasian in kei kiangah, “Minam tuamtuamte lak-a ka thehthangna panin Israel mite ka kaikhawm kik ding a, keimah in a siangthopa ka hihna thu minam khempeuh in thei ding uh hi. Tua ciangin ka nasempa Jakob ka piak leitang ahi, amaute’ gam sungah Israel mite teeng ding uh hi.
  </para>
  <para style="p">
    <verse number="26" style="v"/>Tua gam sungah lungmuang takin teeng ding uh a, amaute in inn lamin, leengguite suan ding uh hi. Israel mite a simmawh minam dangte daan ka pia ding a, Israel mite ahih leh lungmuang takin om hithiat ding uh hi. Tua ciangin keimah in Topa amau’ Pasian ka hihna thu thei ding uh hi,” hong ci hi.
  </para>
  <chapter number="29" style="c"/>
  <para style="p">
    <verse number="1" style="v"/>Zedekiah in a uk kum sawmna, a kha sawm, a ni sawm-le-nih ni-in Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Izipt kumpipa Faro’ lam nga in la, amah leh Izipt gam khempeuh daan a kipiak nading thu genkhol in.
  </para>
  <para style="p">
    <verse number="3" style="v"/>Topa Pasian in hih bangin gen hi, ci-in Izipt kumpipa Faro kiangah gen in:
  </para>
  <para style="p">
    <verse number="4" style="v"/>Na khaguh-ah sikkawi ka bulh ding a, na gun sunga ngasa om khempeuh nangma tungah ka belhsak ding hi. Tua ciangin na tunga ngasa belh khempeuh tawh Nail gun sung panin nang kong kaikhia ding hi.
  </para>
  <para style="p">
    <verse number="5" style="v"/>Nangmah leh na ngasa khempeuh gamlakah kong pai ding hi. Leilakah na pumpi kiphah ding a, phum lohin hong kikoih ding hi. Ganhingte leh huihlak vasate’ an dingin nang ka hong pia ding hi.
  </para>
  <para style="p">
    <verse number="6" style="v"/>Tua ciangin Topa ka hihna thu Izipt mi khempeuh in thei ding uh hi. Bang hang hiam cih leh nangmah in Israel mite’ muan’ leh suan’ khat na hi ngei a, ahi zongin nangmah in a khauh lo pumpeng kung khat bang na hi lel hi.
  </para>
  <para style="p">
    <verse number="7" style="v"/>Nangma tungah amaute hong kingap uh ciangin nang na kitan a, amaute sunin na puksak hi.
  </para>
  <para style="p">
    <verse number="8" style="v"/>Tu-in Topa Pasian in nang kiangah kong genin ah: Namsau tawh mi kong simsak ding a, na mite leh na ganhingte thatlum mang ding uh hi.
  </para>
  <para style="p">
    <verse number="9" style="v"/>Izipt gam khempeuh a kinusia gam simtham suak ding a, tua ciangin Topa ka hihna thu na thei ding hi. Nangmah in Nail Gunpi in keima aa hi a, keima bawlsa hi, ci na hih manin,
  </para>
  <para style="p">
    <verse number="10" style="v"/>keimah in nangmah leh na Nail Gunpi langah ka pang hi. Izipt gam khempeuh, leilu lam Migdol khuapi panin leitaw lam Siene khuapi, Ethiopia gamgi dong, a kinusia gamkhing ka suaksak ding hi.
  </para>
  <para style="p">
    <verse number="11" style="v"/>Na gam sung teng mihing in ahi a, ganhing in ahi zongin sik nawn lo ding hi. Kum sawmli sung bangmah om lo ding hi.
  </para>
  <para style="p">
    <verse number="12" style="v"/>Leitung gam khempeuh lakah Izipt gam pen a gamkhing penin ka bawl ding hi. Kum sawmli sung khuapi sia dang khempeuh sangin a sia zaw-in Izipt khuapite ka bawl ding hi. Izipt mite galtai-in ka bawl ding a, gam khempeuh leh minam dang khempeuhte kiangah tai-in ka kithehthang sak ding hi.
  </para>
  <para style="p">
    <verse number="13" style="v"/>“Bang hang hiam cih leh Topa Pasian in hih bangin ka ci hi: Kum sawmli khit ciangin a kithehthangna minamte lak panin Izipt mite ka kaikhawm kik ding a,
  </para>
  <para style="p">
    <verse number="14" style="v"/>amaute’ piancilna mun Izipt khanglam Pathros gamah ka teengsak ding hi. Tua lai-ah kumpi gam gina loin om ding uh a,
  </para>
  <para style="p">
    <verse number="15" style="v"/>kumpi gam khempeuh lakah a gina lopen suak ding uh a, minam dang kuamah uk zo nawn lo ding uh hi. A gina lo mahmah-in bawl ding ka hih manin amau’ deih bangin minam dang khat beek tasak zo lo ding uh hi.
  </para>
  <para style="p">
    <verse number="16" style="v"/>Israel mite in muan’ leh suan’ in amaute nei kik ngei nawn lo ding uh hi. Iziptte a tuahsiat ciangin a suang khial kha ahih lamtak uh Israel mite in a phawk ding uh hi. Tua ciangin Topa Pasian ka hihna thu Israel mite in thei ding uh hi,” hong ci hi.
  </para>
  <para style="p">
    <verse number="17" style="v"/>Zedekiah in a uk a kum sawmnih-le-sagih kum, a kha masa a ni masa ni-in Topa in kei kiangah thu hong gen a,
  </para>
  <para style="p">
    <verse number="18" style="v"/>“Ezekiel aw, Babilon kumpipa Nebukhadnezzar in, Tai-ar khuapi sim hi. A galkapte, nakpi takin hanciam sak lua ahih manin a sam nangawn uh pulhmangin a liangkote uh a sa nangawn lengkhia gawp a, ahi zongin tua bangin amau’ gim thamanin kumpipa leh a galkapte in bangmah phattuamna ngah lo uh hi.
  </para>
  <para style="p">
    <verse number="19" style="v"/>Tua ahih ciangin Topa Pasian ahi keimah in hih bangin thu kong gen hi: Tu-in Tai-ar khuapi a simna hangin Babilon kumpipa Nebukhadnezzar tungah Izipt gam ka pia ding hi. Amah in Izipt gam luhin a nate uh sut ding a, a galkapte’ thaman dingin Iziptte’ neihsa khempeuh pua khia mang ding hi.
  </para>
  <para style="p">
    <verse number="20" style="v"/>A galkapte in keima adingin na hong sepsak uh ahih manin, ama hong nasep sak ka thukkikna-in ama tungah Izipt gam a pia ka hi hi. Topa Pasian ahi keimah in hih thu ka gen khin hi.
  </para>
  <para style="p">
    <verse number="21" style="v"/>“Hih thu hong tun’ ciangin Israel mite a thahat minamin ka bawl kik ding a, mi khempeuh’ zak nading munah nang thu kong gensak ding hi. Tua ciangin Topa ka hihna thu amaute in hong thei ding uh hi,” hong ci hi.
  </para>
  <chapter number="30" style="c"/>
  <para style="p">
    <verse number="1" style="v"/>Topa in kei kiangah thu hong gen leuleu a,
  </para>
  <para style="p">
    <verse number="2" style="v"/>“Ezekiel aw, Topa Pasian keima thugen hih bangin pulak in:
  </para>
  <para style="p">
    <verse number="3" style="v"/>Minamte’ siat nading hun, lungkham meiipi zin’ ding, Topa’ ni hong nai ta hi.
  </para>
  <para style="p">
    <verse number="4" style="v"/>Izipt gamah galpi tung ding a, Ethiopia gamah lungkhamna lianpi om ding hi. Izipt gamah mi tampi kithat ding a, a neihsa khempeuh uh kipua khia-in, gam hawm guakin kinusia ding hi.
  </para>
  <para style="p">
    <verse number="5" style="v"/>“Tua galpi in Ethiopia gam, Put gam, Lud gam, Arabia gam, leh Libia gam panin a kicial galkap khempeuh that ding a, keima mite’ lak pan-a galkapte nangawn Izipt tawh si ding uh hi.
  </para>
  <para style="p">
    <verse number="6" style="v"/>“Leilu lam Migdol khuapi pan leitaw lam Siene khuapi dong, Izipt gam a hute khempeuh gal sungah si mang ding uh a, Izipt’ kiphatsakpih a galkap teng si mang ding hi, ci-in Topa Pasian in ka gen khin hi.
  </para>
  <para style="p">
    <verse number="7" style="v"/>Izipt gam in leitung gam khempeuh ah, a gamkhingpen suak ding a, khuapi dang a siate khempeuh sangin, a khuapite sia zaw ding hi.
  </para>
  <para style="p">
    <verse number="8" style="v"/>Izipt gam hal tumin, a gam a hute khempeuh a bei khit ciangin, Topa ka hihna
  </para>
  <para style="p">
    <verse number="9" style="v"/>“Tua bangin Izipt gam a siatni hun hong tun’ ciangin bangmah khuaphawk loin a om Ethiopia mite kiangah kamtaite ka sawl ding a, amaute lau mahmah ding uh hi. Tua hun ding tu-in hong tung ta hi.
  </para>
  <para style="p">
    <verse number="10" style="v"/>“Izipt’ hauhna teng a sumai dingin, Babilon kumpi Nebukhadnezzar ka zang ding hi.
  </para>
  <para style="p">
    <verse number="11" style="v"/>Amah leh a kihtakhuaipen minam a galkapte hong pai ding a, gamsung khempeuh susia ding hi. Namsau tawh Izipt mite vatlum ding uh a, gamsung khempeuh ah misi luanghawm dim ding hi.
  </para>
  <para style="p">
    <verse number="12" style="v"/>Nail Gun a tui ka kangsak ding a, mi gilote khut sungah Izipt ka koih ding hi. Gamdang mite in susia gawpin, gamkhing suaksak ding uh hi. Topa ahi keimah in ka ci khin hi.
  </para>
  <para style="p">
    <verse number="13" style="v"/>“Milim khempeuh ka susia ding a, Memfis khuapi-a pasian man lote ka beisak ding hi. Izipt gam a uk ding om nawn lo ding a, mi khempeuh lau-in ka liingsak gawp ding hi.
  </para>
  <para style="p">
    <verse number="14" style="v"/>Izipt gam khanglam Pathros gam teng gamkhing ka suaksak ding a, Izipt gam saklam-a om Zoan khuapi ka hal ding a, kumpi khua ahi Thebes, daan ka pia ding hi.
  </para>
  <para style="p">
    <verse number="15" style="v"/>Izipt gam sungah khuapi muanhuaipen ahi Pelusium khuapi, ka hehna ka thuaksak ding a, Thebes khuapi mi khempeuh ka sumai ding hi.
  </para>
  <para style="p">
    <verse number="16" style="v"/>Izipt gamsung ka hal ding a, Pelusium khuapi in gimna lianpi thuak ding hi. Thebes khuapi kulh kicim ding a, tui in a khuapi tuum ding hi. Memfis in lungkham paisuak ding hi.
  </para>
  <para style="p">
    <verse number="17" style="v"/>On khuapi leh Pibeseth khuapi tangvalte, gal sungah si khin ding uh a, adang teng, sal-in kiman ding hi.
  </para>
  <para style="p">
    <verse number="18" style="v"/>Izipt’ vangliatna ka suksiat ciangin Tahpanhes khuapi-ah khim zing ding a, a kisaktheihpihna teng uh bei ding hi. Izipt gamsung meiipi in khuhcip ding a, a mi khempeuh sal-in pai ding uh hi.
  </para>
  <para style="p">
    <verse number="19" style="v"/>Hih bangin Izipt, daan ka piak ciangin, Topa ka hihna thu amaute in hong thei ding uh hi,” hong ci hi.
  </para>
  <para style="p">
    <verse number="20" style="v"/>Zedekiah in a uk a kum sawm-le-khat kum, a kha masa a ni sagih ni-in Topa in kei kiangah thu hong gen a,
  </para>
  <para style="p">
    <verse number="21" style="v"/>“Ezekiel aw, Izipt kumpipa Faro’ khut ka kuaihtansak zo hi. A khut dam kikin namsau a tawi zawh nadingin kuamah in a khut tuamsak lo hi.
  </para>
  <para style="p">
    <verse number="22" style="v"/>Tua ahih manin Topa Pasian ahi keima thugen in: Keimah in Izipt kumpipa Faro’ lang ka hi hi. A khut a lang nih-in, a dam lai leh a kitansa zong, ka kuaihtansak ding a, a khut panin namsau ka kiasak ding hi.
  </para>
  <para style="p">
    <verse number="23" style="v"/>Izipt mite pen, gam khempeuh leh minam khempeuhte lakah ka thehthang ding hi.
  </para>
  <para style="p">
    <verse number="24" style="v"/>Tua ciangin Babilon kumpipa’ khut ka khauhsak ding a, ama khut sungah ka namsau ka pia ding hi. Ahi zongin Izipt kumpipa Faro’ khut ka kuaihtansak ding a, a langte’ mai-ah tai-in si ding hi.
  </para>
  <para style="p">
    <verse number="25" style="v"/>Amah ka thanemsak ding a, Babilon kumpipa ka thakhauhsak ding hi. Tua ciangin Topa ka hihna thu amaute in hong thei ding uh hi. Babilon kumpipa khut sungah ka namsau ka piak ciangin amah in Izipt lam ngat ding hi.
  </para>
  <para style="p">
    <verse number="26" style="v"/>Tua ciangin gam khempeuh leh minam lakah Izipt mite ka thehthang ding hi. Tua ciangin Topa ka hihna thu amaute in hong thei ding uh hi,” hong ci hi.
  </para>
  <chapter number="31" style="c"/>
  <para style="p">
    <verse number="1" style="v"/>Zedekiah in a uk a kum sawm-le-khat kum, a kha thumna a ni masa ni-in Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Izipt kumpipa Faro leh ama mite’ kiangah hih bangin gen in:
  </para>
  <para style="p">
    <verse number="3" style="v"/>A hiangte hoih-in pha mahmah a, a kung sang mahmahin meii lak a ban, Lebanon-a taamtaak tawh na kibang uh hi.
  </para>
  <para style="p">
    <verse number="4" style="v"/>A khangsak ding tui om a, lei sung pan an a pia ding tui om hi. Tua sing a pona mun tui kawt a, gamsung sing khempeuh in zong tui ngah hi.
  </para>
  <para style="p">
    <verse number="5" style="v"/>Lim takin tui ngah ahih manin, singkung dang khempeuh sangin sang zaw hi. A hiangte zong golin sau mahmah hi.
  </para>
  <para style="p">
    <verse number="6" style="v"/>Vasa nam khempeuh in a hiang tungah bu tom uh a, ganhing nam khempeuh in a limnuai, ta suahna-in nei uh hi. Leitung minam khempeuh in zong, a limnuai belh-in nei uh hi.
  </para>
  <para style="p">
    <verse number="7" style="v"/>Tua singkung hoih mahmah a, a kung sang a, a hiang sau a, a zung in tui omna lei thukpi sung ban hi.
  </para>
  <para style="p">
    <verse number="8" style="v"/>Pasian’ huan-a taamtaakte tawh teh theih ding hi lo a, taaksing kung in tua bang hiang hoih nei ngei lo a, hiangpa kung in zong tua bang hiang hoih nei ngei lo a, Pasian’ huan-a singkungte zong, tua zahin hoih ngei lo hi.
  </para>
  <para style="p">
    <verse number="9" style="v"/>A meel hoih-in ka bawl a, a hiang ka zausak a, Pasian’ huan sunga a po, singkung khempeuhte’ en’in ka bawl hi.
  </para>
  <para style="p">
    <verse number="10" style="v"/>“Tua ahih ciangin Topa Pasian keimah in hih bangin ka ci hi. Tua sing in meiipi a bat dongin khangto a, ahi zongin a san’ semsemna tawh kizui-in kiphasak semsem hi.
  </para>
  <para style="p">
    <verse number="11" style="v"/>Tua ahih manin tua singkung ka deih nawn kei a, gamdang kumpi khat khut sungah ka pia ding a, ama thuak dingin a kilawm bangin tua kumpipa in bawl ding hi.
  </para>
  <para style="p">
    <verse number="12" style="v"/>Thu khualna a nei lo gamdang mite in tua singkung phukin nusia cip ding uh hi. Mual khempeuh leh guam khempeuh ah, a hiang kitante kia ding uh hi. A liim a beel minam khempeuh in taisan ta ding uh hi.
  </para>
  <para style="p">
    <verse number="13" style="v"/>Vasate hong leengin tua sing puk tungah tuang ding uh a, gamsate in a hiangte tuancil ding uh hi.
  </para>
  <para style="p">
    <verse number="14" style="v"/>Tua ahih ciangin tu-a kipanin singkung khat beek, bang zahin tui a ngah hangin tua zahin khangin, a dawn in meiipi banin sang zo ngei nawn lo ding hi. Misite omna Leinuai khua a zuan ding a si thei mihingte mah bangin, singkung khempeuh a si ding ahi ta hi.
  </para>
  <para style="p">
    <verse number="15" style="v"/>“Topa Pasian in ka cihin ah: Tua singkung in misite khua Leinuai a zuat ciangin, lei nuai-a tuite tuumsakin ka thuumsak ding hi. Gun tuite leh lui tuite ka luangsak nawn kei ding a, Lebanon Mual maikhingin, gamlak sing khempeuh keutum ding hi.
  </para>
  <para style="p">
    <verse number="16" style="v"/>Mi site’ omna Leinuai khua-ah tua singkung ka khiat suk ciangin, a kiatna ging in minam khempeuh lok gawp ding hi. Tua singkung a kiat manin, Eden singkung khempeuh, leh a hoihpen, lim takin tui a ngah Lebanon singkungte khempeuh in zong Leinuai-ah nuamtuam na sa ding uh hi.
  </para>
  <para style="p">
    <verse number="17" style="v"/>Bang hang hiam cih leh a sisate a zuan dingin mi site omna Leinuai-ah amah tawh a paikhawm uh ahi hi. Ama liim nuai a beelte khempeuh, minam dangte lakah kithehthang mang uh hi.
  </para>
  <para style="p">
    <verse number="18" style="v"/>“Tua singkung in Izipt kumpipa Faro leh ama mite ahi hi. Eden huan-a singkungte nangawn tua zahin lianin hoih zaw lo hi. Ahi zongin, Eden huan-a singkungte mah bangin, Pasian thu a ngaihsun lo, gal sunga a sisate’ omna a zuan dingin, misite’ omna Leinuai a zuan ding ahi hi. Topa Pasian keimah in hih thu ka gen khin hi,” hong ci hi.
  </para>
  <chapter number="32" style="c"/>
  <para style="p">
    <verse number="1" style="v"/>Zedekiah in a uk a kum sawm-le-nih kum, a kha sawm-le-nih a ni masa ni-in Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Izipt kumpipa Faro tamlawh in la, hih bangin ci in:
  </para>
  <para style="p">
    <verse number="3" style="v"/>Topa Pasian ahi keimah in kong cihin ah: Minam tampi hong kuansakin, ka ngen kong khuhsak ding a, tui gei-ah kong kaisak ding hi.
  </para>
  <para style="p">
    <verse number="4" style="v"/>Lei lakah nang hong kai khia-in, leilak kong den’ nading a, vasate leh ganhingte, a kham takun kong ne sak ding hi.
  </para>
  <para style="p">
    <verse number="5" style="v"/>Mual teng guam teng, na sa ka dimsak ding hi.
  </para>
  <para style="p">
    <verse number="6" style="v"/>Na sisan tawh leitung khempeuh ka kawtsak ding a, mual teng guam teng na sisan tawh kidim ding hi.
  </para>
  <para style="p">
    <verse number="7" style="v"/>Nang kong suksiat ni ciangin, vanpi ka khuhcip ding a, aksi ka mialsak ding hi. Ni pen meiipi ka liahsak ding a, kha ka mialsak ding hi.
  </para>
  <para style="p">
    <verse number="8" style="v"/>Vantung khuavak khempeuh ka mialsak ding a, na gam khempeuh khim ziing ding hi, ci-in Topa Pasian in ka gen khin hi.
  </para>
  <para style="p">
    <verse number="9" style="v"/>“Na theih ngei loh gam dangte-ah salin kong omsak ciangin minam tampite lunggim ding hi.
  </para>
  <para style="p">
    <verse number="10" style="v"/>Nang tunga kong bawlna thu minam tampite in lamdang sa ding uh hi. Ka namsau ka viik ciangin kumpite lau-in kigaih ding uh hi. Nang na puk ni ciangin mi khempeuh a sih khak ding uh lau-in liing kelkel ding uh hi.
  </para>
  <para style="p">
    <verse number="11" style="v"/>Bang hang hiam cih leh Topa Pasian in hih bangin ka ci hi: Babilon kumpipa’ namsau na thuak ding hi.
  </para>
  <para style="p">
    <verse number="12" style="v"/>Minam dang a gilopente sung panin a galkapte uh a namsau uh dok sakin, na mihonpite ka thatsak ding hi.
  </para>
  <para style="p">
    <verse number="13" style="v"/>A tui nekna mun khempeuh uhah, na gan khawite ka that khin ding hi. Tui a sik nin ding mihing ganhing khat zong om nawn lo ding hi.
  </para>
  <para style="p">
    <verse number="14" style="v"/>Bangmah in su nawn lo ding ahih manin, tuite cim sitset ding a, gunte zong dum dide ding uh hi, ci-in Topa Pasian in ka gen khin hi.
  </para>
  <para style="p">
    <verse number="15" style="v"/>Izipt gamkhing suaksakin, a gam sunga om teng ka suksiat ciangin, Topa ka hihna thu hong thei ding uh hi.
  </para>
  <para style="p">
    <verse number="16" style="v"/>Hih in kah la-in a kisa ding tamlawhna hi a, Izipt leh a mite tamlawhna-in minam dang numeite in nei ding uh hi. Topa Pasian in hih thu ka gen khin hi,” hong ci hi.
  </para>
  <para style="p">
    <verse number="17" style="v"/>Zedekiah in a uk a kum sawm-le-nih kum, a kha masa a ni sawm-le-nga ni-in Topa in kei tungah thu hong gen a,
  </para>
  <para style="p">
    <verse number="18" style="v"/>“Ezekiel aw, Izipt mi tampite’ hangin kapin thuum in. Mi site’ omna Leinuai gamah a vanglian minam dangte tawh pai sak in. Amaute kiangah hih bangin ci in:
  </para>
  <para style="p">
    <verse number="19" style="v"/>Midang khempeuh sangin mel hoih zaw hilo na hi uh hiam? Pai un la, Pasian a thei lo mite han sungah lum un, ci-in gen in.
  </para>
  <para style="p">
    <verse number="20" style="v"/>Gal sunga a kithatte tawh si khawm ding uh hi. Izipt gam sunga om mi khempeuh a vatlum dingin namsau khat a baihsa-in om hi.
  </para>
  <para style="p">
    <verse number="21" style="v"/>Izipt mite a pan’pih galhang pente in mi site gam Leinuai panin amaute na dawn ding uh a, ‘Pasian a thei lo, gal sunga si mite hong paisuk uh a, hih lai-ah lum ta uh hi,’ ci-in kiko ding uh hi.
  </para>
  <para style="p">
    <verse number="22" style="v"/>“Assiria zong, a kimkot-ah a galkapte’ han tawh, tua lai mah-ah om hi. Amaute khempeuh zong gal sungah a si uh hi a,
  </para>
  <para style="p">
    <verse number="23" style="v"/>Leinuai a thukpenna munah amaute’ han om hi. A galkap khempeuh gal sungah a si hi a, a hante uh ama kimkotah om hi. Ahi zongin amaute pen ni dangin minam dangte a liinglawng sak zo ngeite ahi uh hi.
  </para>
  <para style="p">
    <verse number="24" style="v"/>“Elam zong a kimkotah a galkapte’ han tawh, tua lai mah-ah om hi. Amaute khempeuh gal sungah a si uh hi a, mi site gam Leinuai-ah Pasian a thei loin paisuk uh hi. A hin’ lai-un mi khempeuh a lausak ngeite hi uh a, ahi zongin tu-in amaute si-in mindai-in om uh hi.
  </para>
  <para style="p">
    <verse number="25" style="v"/>Gal sunga a site lak mah-ah Elam lum a, ama kimkot-ah a galkapte’ han om hi. Amaute in Pasian a thei loin, gal sungah si uh hi. A hin’ lai-un mite a lausak ngeite hi uh a, ahi zongin tu-in amaute si-in mindai-in om uh a, gal sunga site mah tawh kibangin gimna thuak uh hi.
  </para>
  <para style="p">
    <verse number="26" style="v"/>“Meshek leh Tubal zong tua lai mah ah om uh a, a kimkot uhah a galkapte uh’ han om hi. Amaute khempeuh in Pasian a thei lo, gal sunga a si ahi uh hi. Ahi zongin a hin’ lai-un mi dangte a lausak zo ngeite ahi uh hi.
  </para>
  <para style="p">
    <verse number="27" style="v"/>Hih mite pen mi site omna Leinuai-ah a galvan teng uh tawh pai-in a namsau uh kilukhamsakin, a lum uh a awm tung uhah a kikoihsak kawmin lim takin a kivui tanglai galkapte bangin pahtawi-a vuina ngah lo uh hi. Ahi zongin hih mite pen mi dangte a lausak zo dingin a vanglian ngeite ahi uh hi.
  </para>
  <para style="p">
    <verse number="28" style="v"/>Tua mah bangin nang Faro zong Pasian a thei lo, gal sunga a site lakah na om ding hi.
  </para>
  <para style="p">
    <verse number="29" style="v"/>“Edom zong a kumpite leh a gam ukte tawh tua lai mah ah om hi. Amaute in a thahat gakapte hi a, ahi zongin tu-in Pasian thei loin gal sunga a site lak, misite gam Leinuai-ah lum uh hi.
  </para>
  <para style="p">
    <verse number="30" style="v"/>“Leilu lam uliante leh Sidon mite zong tua lai mah ah om uh hi. Amaute’ vangliatna in midangte lausak ngei a, ahi zongin tu-in gal sunga si mite tawh mindai-in paisuk uh a, Pasian thei loin kivui uh hi. Misite gam Leinuai-a a pai sukte tawh a mindaina uh kibang hi.
  </para>
  <para style="p">
    <verse number="31" style="v"/>“Izipt kumpipa Faro in hih mite khempeuh a muh ciangin ama sihna leh a galkapte gal sungah a sihna thu tawh kisai-in a lung nuamtuam ding hi, Topa Pasian in ci hi.
  </para>
  <para style="p">
    <verse number="32" style="v"/>Bang hang hiam cih leh Faro in mi dangte lausak gawp ahih manin amah leh a galkapte khempeuh kithatin, Pasian thei loin gal sunga a si mite tawh kivui khawm ding hi. Topa Pasian keimah in hih thu ka gen khin hi,” hong ci hi.
  </para>
  <chapter number="33" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, gam khatpeuh ah gal ka tun’sak ciangin a thu piang teng na mipihte tungah gen in. Tua gal tun’ nading gammite in amaute lak panin gal vil dingin mi khat seh uh hi.
  </para>
  <para style="p">
    <verse number="3" style="v"/>Galvilpa in galte hong pai a muh ciangin mi khempeuh a theihsak nadingin patau kohna peengkul tum hi.
  </para>
  <para style="p">
    <verse number="4" style="v"/>Mi khatpeuh in tua patau kohna za napi-in don loin om mawk a, a galte hong pai-in tua mipa a thah leh, ama sihna sisan pen amahmah ngawh ding ahi hi.
  </para>
  <para style="p">
    <verse number="5" style="v"/>Amah in patau kohna za napi-in don lo ahih manin, ama sisan luanna in ama khialhna hang ahi hi. Thudon hi leh amah a suakta ding ahi hi.
  </para>
  <para style="p">
    <verse number="6" style="v"/>Ahi zongin galvilpa in galte hong pai mu napi-in patau kohna peengkul a tum kei a, galte hong pai-in mi a thah leh, tua a site amau’ mawhna hangin a si ahi hi. Ahi zongin amaute’ sihna sisan pen galvilpa ka ngawh ding hi.
  </para>
  <para style="p">
    <verse number="7" style="v"/>“Ezekiel aw, tu-in Israel mi nam khempeuhte’ galvilpa dingin nang kong koih hi. Nang tungah kong piak hilhkholhna khempeuh amaute tungah na gen sawn ding hi.
  </para>
  <para style="p">
    <verse number="8" style="v"/>‘Mi gilopa khat pen si ding hi,’ ci-in kong gen ciangin amah a nuntak theihna dingin a gamtatna a khel nading na hilh kei leh, tua mipa pen a mawhnei-in si ding a, ahi zongin ama sihna sisan nang kong ngawh ding hi.
  </para>
  <para style="p">
    <verse number="9" style="v"/>Nangmah in gilopa khat hilhkhol napi-in a mawh gamtatna a khawl kei leh, tua mipa a mawh nei mah-in si ding a, ahi zongin nang na suakta ding hi,” hong ci hi.
  </para>
  <para style="p">
    <verse number="10" style="v"/>Topa in kei kiangah thu hong gen a, “Ezekiel aw, Israel mite tungah hih bangin gen in: Amaute in, ‘Ka mawhna leh ka khialhnate un hong nencip a, ka tha uh beita ahih manin, bangci nuntak zawh ding ka hi uh hiam?’ ci uh hi.
  </para>
  <para style="p">
    <verse number="11" style="v"/>Amaute kiangah hih bangin gen in: Keimah in a nungta Topa Pasian ka hih mah bangin mawhnei mi khat a si ka muh ciangin nuam ka sa het kei hi. A mawh gamtatna khawlin a nuntak ding ka deihna hi zaw hi. Israel mite aw, na mawh gamtatnate uh khawl un. Bang hangin si nuam se na hi uh hiam?
  </para>
  <para style="p">
    <verse number="12" style="v"/>“Ezekiel aw, tu-in Israel mite kiangah hih bangin gen in: Midik khat in mawhna bawl leh, a beisa-a ama hoihna in amah suaktasak thei lo hi. Mi gilo khat a gitlohna khawl leh daan kipia lo ding a, midik khat in mawhna bawl leh nungta suak tuan lo ding hi.
  </para>
  <para style="p">
    <verse number="13" style="v"/>Midik khat tungah nuntakna ding kam ka ciam hangin, a beisa-a ama hoihna suangin mawh gamtat ding hong kipan leh, ama gamtat hoihnasate ka phawksak kei ding hi. Ama mawh gamtatna hangin si veve ding hi.
  </para>
  <para style="p">
    <verse number="14" style="v"/>Migilo khat kiangah, na si taktak ding hi, ci-in ka hilhkholh hangin, a mawh gamtatna khawlin a man a hoihin hong gamta kik hen la,
  </para>
  <para style="p">
    <verse number="15" style="v"/>gentehna-in, leitawi lapa in a ap khapna vante pia kikin, a guksa nate pia kikin, a mawh bawlnate khawlin, nuntakna a pia thei thukhamte a zuih leh, amah nungta taktak ding a, si het lo ding hi.
  </para>
  <para style="p">
    <verse number="16" style="v"/>Ama gamtatnasa mawhnate kimaisak ding hi. A man a hoih-in amah gamta ahih manin nungta ding hi.
  </para>
  <para style="p">
    <verse number="17" style="v"/>“Ahi zongin na mipihte in keima hihna zia thutang lo hi, ci-in ngaihsun uh hi. Tua bang hilo zaw a, amau’ ngaihsutna zia a man lohna hang hi zaw hi.
  </para>
  <para style="p">
    <verse number="18" style="v"/>Mi hoih khat in a gamtat hoih, khawlin gamtat siat ding hong kipan leh, tua a gamtat siatna hangin a mah si ding hi.
  </para>
  <para style="p">
    <verse number="19" style="v"/>Migilo khat in a gitlohna khawlin a man a hoih-in gamta leh, tua hangin amah suakta ding hi.
  </para>
  <para style="p">
    <verse number="20" style="v"/>Ahi zongin Israel mite in keima hihna zia a thutang loin gen uh hi. Keimah in amaute’ gamtatna tawh kizui-in thu a khen ding ka hi bek hi,” hong ci hi.
  </para>
  <para style="p">
    <verse number="21" style="v"/>Sal-a ka om zawh uh a kum sawm-le-nih kum, a kha sawmna a ni nga ni-in, Jerusalem panin a hong suakta mi khat kei kiangah hong pai in, “Jerusalem khuapi kila khin ta hi,” ci-in thu hong ko hi.
  </para>
  <para style="p">
    <verse number="22" style="v"/>Tua ama tun’ ni ding a zan nitakin Topa’ vangliatna ka sungah hong om lam ka kiphawk a, tua mipa hong tun’ ni zingsangin Topa in kei hong pau thei sak kik hi.
  </para>
  <para style="p">
    <verse number="23" style="v"/>Topa in kei kiangah thu hong gen a,
  </para>
  <para style="p">
    <verse number="24" style="v"/>“Ezekiel aw, Israel gam khuapi siate sunga teeng mite in, ‘Abraham, mi khat bek hi napi-in gambup kipia hi. Tu-in eite in tampi i hih ciangin hih gamin eima aa hi taktak hi,’ ci uh hi.
  </para>
  <para style="p">
    <verse number="25" style="v"/>Tua ahih ciangin Topa Pasian ahi keima thugen, hih bangin amaute kiangah gen in: Note in sasi, a sa tawh na ne khawm uh a, milim zong na bia uh hi. Mi zong na that lai uh hi. Tua ahih manin bang ci-in hih gam in kote’ aa hi, ci thei na hi uh hiam?
  </para>
  <para style="p">
    <verse number="26" style="v"/>Note in namsau suan’in na nei uh a, na gamtatnate uh kihhuai mahmah hi. Mi khempeuh in nu-le-pa mawhna na gamta uh hi. Tua bangpi-in hih gam luah thei ding na hi uh hiam? ci-in gen in.
  </para>
  <para style="p">
    <verse number="27" style="v"/>Amaute kiangah hih bangin gen in: Keimah in a nungta Topa Pasian ka hih mah bangin, khuapi siate sunga teeng mite gal-in si ding uh a, khuaneu-a teeng mite khempeuh gamsate in ne ding uh hi. Dum muanhuai sung leh leihawm sunga bute khempeuh pulnatna tawh si ding uh hi.
  </para>
  <para style="p">
    <verse number="28" style="v"/>Gamsung khempeuh gamkhing ka suaksak ding a, amaute’ kisaktheihpih vangliatna teng bei ding hi. Israel mual tungte gamkhing suak ding ahih manin kuamah in kantan ngam lo ding uh hi.
  </para>
  <para style="p">
    <verse number="29" style="v"/>A mawhna hangun a mite daan pia-in, a gam uh gamkhing ka suahsak ciangin keimah in Topa ka hihna thu hong thei ding uh hi.
  </para>
  <para style="p">
    <verse number="30" style="v"/>“Ezekiel aw, khuapi kulh gei-ah ahi a, a inn kong gei uh ahi zongin na mipihte a kimuh uh ciangin nangma thu tawh kisai thu gen uh a, ‘Pai un, Topa in bang thu gen hiam, va za ni,’ ci-in khat leh khat kizawn uh hi.
  </para>
  <para style="p">
    <verse number="31" style="v"/>Tua ahih ciangin nangma thugen a za dingin ka mite hong kisutuah uh a, ahi zongin nangma gen bangin amaute gamta lo uh hi. Amaute a kam-un hoih khem napi-in, a lungsim uhah amau’ meet nading bek ngaihsun uh hi.
  </para>
  <para style="p">
    <verse number="32" style="v"/>Amaute’ adingin nang pen mite’ lungnop nadingin zawl la sa-in lasaknate a tum mipa tawh na kibang lel hi. Na thugen khempeuh hong ngai napi uh, khat beek zui lo uh hi.
  </para>
  <para style="p">
    <verse number="33" style="v"/>Ahi zongin a tung takpi ding ahih mah bangin, na thugente a tun’ ciangin amaute lakah kamsang khat a om ngei ahih lam thei ding uh hi,” hong ci hi.
  </para>
  <chapter number="34" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, keima tuuhon ahi Israel mite a cingte mawhsakna thu gen in. Amaute kiangah thu gen khol in la, Topa Pasian ahi keima thugen, amaute kiangah hih bangin gen in: Israel mi a cing note aw, gimna na thuak ding uh hi. Nomau mahmah na kivak uh a, tuute na don kei uh hi.
  </para>
  <para style="p">
    <verse number="3" style="v"/>Tuu nawi ne-in, tuumul silhin, tuu thaute goin a sa na ne uh a, ahi zongin tuute na vak kei uh hi.
  </para>
  <para style="p">
    <verse number="4" style="v"/>Tuu zawngkhalte na khoi kei uh a, a cinate na damsak kei uh a, a liammate na tuamsak kei uh a, a lam pialte na khiang kei uh a, a mangte na zong kei uh hi. Na tuaci bawl gen loh uh, ngong bawlin na uk gawp zaw sop uh hi.
  </para>
  <para style="p">
    <verse number="5" style="v"/>Tua tuute in a cing ding nei lo uh ahih manin kithehthang gawp uh a, gamlak sate’ an suak lel uh hi.
  </para>
  <para style="p">
    <verse number="6" style="v"/>Tua ahih manin ka tuute kithehthang gawp uh a, mual tungte leh mualsang tung khempeuh ah vak mang uh hi. Leitung gam khempeuh ah ka tuute kithehthang uh a, kuamah in zon’ ding kan dingin ngaihsun lo uh hi.
  </para>
  <para style="p">
    <verse number="7" style="v"/>“Tua ahih manin no tuucingte aw, Topa ahi keima thugen ngai un:
  </para>
  <para style="p">
    <verse number="8" style="v"/>Keimah in a nungta Topa Pasian ka hih takpi mah bangin, keima thu nong ngaih zawk ding uh hi napi-in, tu-in a cing om lo ahih manin gamsate in ka tuute manin that in ne uh hi. Ka tuu a cingte in a tuu uh zong loin, amau pumpi bek mah kivakin ka tuute vak lo uh hi.
  </para>
  <para style="p">
    <verse number="9" style="v"/>Tua ahih manin no tuucingte aw, keima thugen ngai un.
  </para>
  <para style="p">
    <verse number="10" style="v"/>Topa Pasian ahi keimah in note’ lang ka hihna thu tu-in kong pulak hi. Note’ khut sung panin ka tuute ka la ding a, tuute don loin note bek a kidon no tuucingte khut sungah ka tuute ka omsak kik ngei nawn kei ding hi. Note’ khut sung panin ka tuute ka honkhia ding a, ka tuute, note’ nek-in ka omsak nawn kei ding hi.
  </para>
  <para style="p">
    <verse number="11" style="v"/>“Topa Pasian keimah in note kiangah kong genin ah: Keimahmah in ka tuute ka zong ding a, ka kem ding hi.
  </para>
  <para style="p">
    <verse number="12" style="v"/>Tuucingte in a kithehthang tuute kaikhawmin a kep bangin keimah in donin ka kem ding hi. Tua bang a lauhuai siat nading hun lai takin a kithehthangna uh mun khempeuh panin ka kaikhawm ding hi.
  </para>
  <para style="p">
    <verse number="13" style="v"/>Gamdang panin amaute lakhia-in ka kaikhawm ding a, amaute’ leitangah ka tun’pih kik ding hi. Israel mual tungte, lui geite, leh mite’ ten’na mun khempeuh ah amaute ka gamta sak ding hi.
  </para>
  <para style="p">
    <verse number="14" style="v"/>Lungmuang takin Israel mual tung lonona leh guam sung mun nuamte leh Isreal gam lonona mun khempeuh ah ka gamta sak ding hi.
  </para>
  <para style="p">
    <verse number="15" style="v"/>Keimahmah in ka tuute ka cing ding a, nuam takin a om nading uh mun ka zon’ sak ding hi. Topa Pasian keimah in hih thu ka gen khin hi.
  </para>
  <para style="p">
    <verse number="16" style="v"/>Keimah in a mangte zongin, a lam pialte kaikhawmin, a liamte a liamna tuamsakin, a cinate damsakin, a cidam a thahatte zong a kibangin ka en ding hi. Bang hang hiam cih leh keimah in a manin a gamta tuucingpa ka hi hi.
  </para>
  <para style="p">
    <verse number="17" style="v"/>“No ka tuuhonte aw, Topa Pasian ahi keima thugen ngai un: Note a tuamtuam ciatin thu kong khen ding a, note sung panin a hoih leh a hoih lo hong khenin, tuu leh keel zong kong khen ding hi.
  </para>
  <para style="p">
    <verse number="18" style="v"/>Note pawlkhat, lopa limci na nek bek uh tawh na lungkim kei uh a, na nek lohte nangawn uh na tuancil gawp uh hi. Tui a siang na dawn uh a, na dawn loh teng uh na siknin uh hi.
  </para>
  <para style="p">
    <verse number="19" style="v"/>Ka tuu dangte in na tuatcilsa uh lopate ne-in na sikninsa uh tuite a dawn uh kul hi.
  </para>
  <para style="p">
    <verse number="20" style="v"/>“Tua ahih ciangin Topa Pasian keimah in ka thugen ngai un: No tuu thaute leh tuu gawngte kong khen ding hi.
  </para>
  <para style="p">
    <verse number="21" style="v"/>Note in a cidam lote na ki uh tawh si gawpin, a hon lak panin na nawtkhia uh hi.
  </para>
  <para style="p">
    <verse number="22" style="v"/>Keimah in ka tuuhonte ka hon ding a, a dangte ka bawlsiasak nawn kei ding hi. Ka tuute khat leh khat kikal-ah thu ka khen ding hi.
  </para>
  <para style="p">
    <verse number="23" style="v"/>Amaute a cing dingin ka nasempa David ka koih ding a, amah in amaute hoih takin an vakin kem ding hi.
  </para>
  <para style="p">
    <verse number="24" style="v"/>Topa ahi keimah in amaute’ Pasian ka hi ding a, ka nasempa David in amaute a ukpa hi ding hi. Topa ahi keimah in hih thu ka gen khin hi.
  </para>
  <para style="p">
    <verse number="25" style="v"/>Amaute lungmuang takin a om theih nadingun amaute tawh thuciamna khat ka bawl ding hi. Gam sung panin a lauhuai gamsa khempeuh ka beisak ding a, gamlakah nuam takin gamta-in lum thei ding uh hi.
  </para>
  <para style="p">
    <verse number="26" style="v"/>Amaute thupha pia-in ka mual siangtho kiim-ah ka om sak ding hi. A kisap hun hunin thupha guahtui ka zusak ding hi.
  </para>
  <para style="p">
    <verse number="27" style="v"/>Singkungte tampi tak gahin, lo-ah an tampi piang ding a, mi khempeuh a leitang ciatah nuam takin teeng ding uh hi. Sal ahihna panun ka mite suakta sakin, a kikhihna kolte uh ka sutsak khit ciangin, Topa ka hihna thu amaute in hong thei ding uh hi.
  </para>
  <para style="p">
    <verse number="28" style="v"/>Gamdang mite in hih gawpgawp nawn lo ding uh a, gamsate in thatin ne nawn lo ding uh hi. Amaute lungmuang takin om ding uh a, kuamah in lausak nawn lo ding uh hi.
  </para>
  <para style="p">
    <verse number="29" style="v"/>Amaute tungah logam hoih pia ding ka hih manin gam sungah gilkial dangtak om nawn lo ding hi. Minam dangte in amaute simmawh bawl nawn lo ding uh hi.
  </para>
  <para style="p">
    <verse number="30" style="v"/>Israel mite ka hutna leh amaute pen keima mi ahihna thu mi khempeuh in thei ding uh hi. Topa Pasian in hih thu ka gen khin hi.
  </para>
  <para style="p">
    <verse number="31" style="v"/>No ka tuute aw, an ka hong vak, tuuhon ahi keima mite na hi uh a, keimah in note’ Pasian ka hi hi. Topa Pasian ahi keimah in hih thu kong gen khin hi,” hong ci hi.
  </para>
  <chapter number="35" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Seir Mual lam nga in la, mawhsakna thu gen in.
  </para>
  <para style="p">
    <verse number="3" style="v"/>Topa Pasian ahi keima thugen, hih bangin gen in:
  </para>
  <para style="p">
    <verse number="4" style="v"/>Na khuapite ka siasak ding a, na gamsung teng gamkhing ka suaksak ding hi. Tua ciangin Topa
  </para>
  <para style="p">
    <verse number="5" style="v"/>“Nang in Israel mite’ gal na hi tawntung a, a mawhna hangun a daan tuah ni a nunung pen, a lungkham thuak hun lai takun Israel mite na siasak mang hi.
  </para>
  <para style="p">
    <verse number="6" style="v"/>Tua ahih ciangin keimah in a nungta Topa Pasian ka hih takpi mah bangin, nangma sihna ding ka bawl ding a, na si takpi ding hi. Nangmah in mi sisak na hih manin nangma tungah sihna hong tung ding hi.
  </para>
  <para style="p">
    <verse number="7" style="v"/>Seir Mualtung gam khempeuh gamkhing ka suaksak ding a, tua gam sunga a vak mi khempeuh ka that ding hi.
  </para>
  <para style="p">
    <verse number="8" style="v"/>Mual tung khempeuh siluang hawm tawh ka kidimsak ding a, mual leh guam khempeuh dimin gal sunga a site’ luanghawm om ding hi.
  </para>
  <para style="p">
    <verse number="9" style="v"/>A gamkhingin kong bawl paisuak ding a, na khuapite sungah kuamah teeng kik nawn lo ding hi. Tua ciangin Topa ka hihna thu na thei ding hi.
  </para>
  <para style="p">
    <verse number="10" style="v"/>“Keimah in Israel leh Judah mite’ Topa Pasian hi napi-in, hih minam nihte nangma’ aa in, ngaihsunin a luah dingin na kigen hi.
  </para>
  <para style="p">
    <verse number="11" style="v"/>Tua ahih manin keimah in a nungta Topa Pasian ka hih takpi mah bangin, hih ka minam nihte tungah na heh gamtatna, na muhdah bawlna, leh na hazat bawlna tawh kizui-in nangma tungah kong thukkik ding hi. Amaute tungah na gamtatnasa hangin daan hong pia ka hihna thu amaute in thei ding uh hi.
  </para>
  <para style="p">
    <verse number="12" style="v"/>Tua ciangin, nangmah in, ‘Israel mualtungte gamkhing suakta a, keima ading hita hi,’ ci-in simmawhna tawh na kam paunate, Topa ahi keimah in a za ka hih lam na thei ding hi.
  </para>
  <para style="p">
    <verse number="13" style="v"/>Kei hong gensia-in na kiphatsak paunate khempeuh a vekin ka za khin hi.
  </para>
  <para style="p">
    <verse number="14" style="v"/>Tua ahih ciangin Topa Pasian in hih bangin ka ci hi: Leitung buppi a lungdam theih nadingin nang a gamkhing pha mahmah-in kong bawl ding a,
  </para>
  <para style="p">
    <verse number="15" style="v"/>keima mi Israelte a siat gawp manin na lungdamna zah tawh kizui-in nangma tungah kong bawl ding hi. Seir Mualtung gam, Edom, leitang khempeuh, gamkhing suak ding hi. Tua ciangin Topa ka hihna thu mi khempeuh in thei ding uh hi,” hong ci hi.
  </para>
  <chapter number="36" style="c"/>
  <para style="p">
    <verse number="1" style="v"/>Topa in kei kiangah, “Ezekiel aw, Israel mualte tungah thu gen in la, Topa Pasian ahi keimah in amaute tunga gen ding ka neih thute hih bangin gen in:
  </para>
  <para style="p">
    <verse number="2" style="v"/>Israelte’ galte in, ‘Hih tangtawng mualtung gamte tu-in eima aa hita hi,’ ci vial uh hi.
  </para>
  <para style="p">
    <verse number="3" style="v"/>Tua ahih ciangin mailam thu gen khol in la, Topa Pasian ahi keima thugen hih bangin pulak in: Na kimkot-a om minam dangte in no Israel mualtung gamte hong la-in na neihsate a hong suh uh ciangin, mite khempeuh in no Israel mite hong simmawh bawlin hong ciamnuih bawl lel uh hi.
  </para>
  <para style="p">
    <verse number="4" style="v"/>Tua ahih manin no Israel mualtung gamte aw, Topa Pasian ahi keimah in mual lian leh mual neute, luite leh guamte, a kisia-in a kinusia munte, leh a kiim-a minam dangte in luh gawpin a ciamnuih bawl khuapite tungah ka gen thute ngai un.
  </para>
  <para style="p">
    <verse number="5" style="v"/>Topa Pasian ahi keimah in a kimkot-a om minam dangte, leh a diak diakin Edom mite tungah ka heh luatna tawh thu ka gen hi. Amaute in lungdamin nuihna leh simmawhna tawh keima leitang la-in tang uh hi.
  </para>
  <para style="p">
    <verse number="6" style="v"/>Tua ahih ciangin Israel gam tawh kisai-in mailam thu genkhol in la, a kimkot-a om minam dangte in a simmawh bawlna hangin Topa Pasian ahi keimah in hehna tawh ka thugente, mual lian, mual neu, lui leh guamte’ tungah gen in.
  </para>
  <para style="p">
    <verse number="7" style="v"/>Topa Pasian ahi keimah in a kimkot-a om minam dangte ka mindaisak ding khauh takin ka kiciam hi.
  </para>
  <para style="p">
    <verse number="8" style="v"/>Ahi zongin Israel mualtung gamte-ah no ka mi Israelte’ adingin singkungte in teh leh gah hong nei kik ding a, a sawt loin note, inn-ah a hong ciah kik ding na hi uh hi.
  </para>
  <para style="p">
    <verse number="9" style="v"/>Keimah in note’ lamah kong pang a, pel loin na gam uh lo-in kikho kikin khaici kituh kik ding hi.
  </para>
  <para style="p">
    <verse number="10" style="v"/>A mi-in zong kong pungsak ding a, khuapite sungah teeng kikin a sia khempeuh na puahkik ding uh hi.
  </para>
  <para style="p">
    <verse number="11" style="v"/>A mihing a ganhing in kong pungsak ding a, a nidang sangin tam na phazaw ding uh hi. Ta tampi tak na nei ding uh hi. Ni dangin na om ngei bangun kong omsak kik ding a, a nidang sangin a cithei zaw-in kong bawl ding hi. Tua ciangin Topa ka hihna thu na thei ding uh hi.
  </para>
  <para style="p">
    <verse number="12" style="v"/>No ka mi Israelte, na leitang uhah kong gamtangsak kik ding hi. Note’ leitang suak ding a, tua leitang in na tate uh gilkial-in puksi sak nawn lo ding hi.
  </para>
  <para style="p">
    <verse number="13" style="v"/>Topa Pasian ahi keimah in kong genin ah: Israel mual tung gamte, mihing sane hi a, tua mual tung gamte in a gam sung mite’ tate laksak hi, ci-in a beisa hun-ah hong kigennate man hi.
  </para>
  <para style="p">
    <verse number="14" style="v"/>Ahi zongin tu-a kipanin mihing sa a ne, gamsung mite’ tate a laksak gam hi nawn lo ding hi. Topa Pasian in hih thu ka gen khin hi.
  </para>
  <para style="p">
    <verse number="15" style="v"/>Minam dangte’ hong ko bawlna za nawn loin, a hong mindaisakna uh na thuak nawn kei ding uh a, na sung uh a, teeng mite’ tate zong, no Israel mual tung gamte in na laksak nawn kei ding uh hi. Topa Pasian in hih thu ka gen khin hi,” hong ci hi.
  </para>
  <para style="p">
    <verse number="16" style="v"/>Topa in kei kiangah thu hong gen a,
  </para>
  <para style="p">
    <verse number="17" style="v"/>“Ezekiel aw, Israel mite amaute’ gamah a ten’ lai-un amaute’ gamtatna leh a sepnate uh tawh tua gam ninsak uh hi. Amaute’ gamtatnate pen numeite’ neih nin zahin a nin-in ka ngaihsun hi.
  </para>
  <para style="p">
    <verse number="18" style="v"/>Tua ahih manin gam sungah amaute’ mi thahna leh a milimte uh tawh gamsung teng a nitsakna hangun ka hehna teng ka thuaksak hi.
  </para>
  <para style="p">
    <verse number="19" style="v"/>Amaute’ nuntakna zia leh a gamtatnaziate uh tawh kizui-in amaute tungah thu ka khen a, gamdang mun citeng-ah amaute ka thehthang hi.
  </para>
  <para style="p">
    <verse number="20" style="v"/>Ahi zongin midangte in, ‘Hih mite pen Topa’ mite hi napi-in, Pasian in amaute tungah a piak gam panin taikhia uh hi,’ ci-in a paina peuhpeuh uhah na kigen ahih manin, ka min siangtho hong daisak uh hi.
  </para>
  <para style="p">
    <verse number="21" style="v"/>Israel mite in a paina peuhpeuh uh gamdang mite lakah ka min siangtho hong daisak kawikawi uh ahih manin tua thu in ka lung hong himawhsak hi.
  </para>
  <para style="p">
    <verse number="22" style="v"/>“Tua ahih ciangin Topa Pasian keimah in Israel mite tunga ka gen ding thute hih bangin gen in: Israel mite aw, tu-a ka sep ding thu pen note kong khualna hang hi loin, minam dang khempeuhte lakah na daisak kawikawi uh ka min siangtho ka khualna ahi hi.
  </para>
  <para style="p">
    <verse number="23" style="v"/>Note in minamdangte lakah na daisaksa uh a lian ka min siangtho pen tu-in minam dangte lakah a siangthona ka langsak ding hi. Keimah in ka siangthona minam dangte lakah ka lah nadingin note kong zang ding hi. Tua ciangin Topa ka hihna thu amaute in hong thei ding uh hi. Topa Pasian ahi keimah in hih thu ka gen khin hi.
  </para>
  <para style="p">
    <verse number="24" style="v"/>Gam khempeuh leh minam khempeuhte lak panin note hong kaikhawm kikin na gam uhah kong tun’pih kik ding hi.
  </para>
  <para style="p">
    <verse number="25" style="v"/>Note tungah tui siangtho kong theh ding a, na milim biakna uh leh note hong ninsak na dang khempeuh panin kong siangsak ding hi.
  </para>
  <para style="p">
    <verse number="26" style="v"/>Note sungah lungtang thak leh kha thak kong guan ding a, na suang lungtang uh hong lak khiatsakin mihing lungtang kong guan ding hi.
  </para>
  <para style="p">
    <verse number="27" style="v"/>Note sungah keima kha kong guan ding a, note tungah kong piak ka thukhamte leh ka thupiakte lim takin kong zui sak ding hi.
  </para>
  <para style="p">
    <verse number="28" style="v"/>Tua ciangin na pu na pate uh tungah ka piaksa gamah na teeng ding uh a, note in keima mi hi-in; kei in note’ Pasian ka hi ding hi.
  </para>
  <para style="p">
    <verse number="29" style="v"/>Note hong ninsak thei ding na khempeuh panin kong hu ding hi. An tampi ka piangsak ding a, kial na thuak kha nawn kei ding uh hi.
  </para>
  <para style="p">
    <verse number="30" style="v"/>Na singgah kungte uh leh na lo lai ante uh tampi tak ka pha sak ding a, gil kial-a mindaina, minam dangte lakah na thuak kha nawn kei ding uh hi.
  </para>
  <para style="p">
    <verse number="31" style="v"/>Na gamtatnasa uh na gitlohnate uh leh na hoih lohnate uh na phawk kik ding uh a, na mawhna leh na khialhnate uh hangin nomau mahmah na kimudah tawm ding uh hi.
  </para>
  <para style="p">
    <verse number="32" style="v"/>Israel mite aw, hih thute khempeuh, note’ hangin a bawl ding ka hih lohna thu na theih ding uh ka deih hi. Na gamtatnasate uh hangin maizumin na mindai ding uh ka deihna ahi hi. Topa Pasian in hih thu kong gen khin hi.
  </para>
  <para style="p">
    <verse number="33" style="v"/>“Na mawhna khempeuh panun note kong sian’sak khit ciangin na khuapite uh sungah hong teengsak kikin, a sia khempeuh kong puahsak kik ding hi.
  </para>
  <para style="p">
    <verse number="34" style="v"/>Na lote uh a nawk kha ngei mite’ muhna-ah na lote uh gammang tulak a bat ngei hangin, tu-in tua lote kho-in note kong puah sak kik ta ding hi.
  </para>
  <para style="p">
    <verse number="35" style="v"/>Hih leitang pen gammang tulak a bang ngei hi napi-in tu-in Eden Huan a batna leh a kisusia, a kiluhgawp, a kinusiacip khuapite pen tu-in a muanhuai kulh tawh ki-umin a sungah mi a ten’na thu mi khempeuh in gen belin nei ding uh hi.
  </para>
  <para style="p">
    <verse number="36" style="v"/>Tua ciangin note kimkot-a om a suakta lai minam dangte in, a siasa khuapite lam kikin, a kinusiasa lote a puah kikpa in Topa ahi keimah ka hihna thu thei ding uh hi. Topa ahi keimah in hih thu ka gen khin a, ka gen bangin ka gamta ding hi.
  </para>
  <para style="p">
    <verse number="37" style="v"/>“Tu-a teng bek hi loin a dang zong ka hih lai ding hi. Keima tung pan Israel mite huhna ka ngensak ding a, tuuhonpi bangin Israel mite ka tamsak ding hi.
  </para>
  <para style="p">
    <verse number="38" style="v"/>Tu hun-in a sia-a a omcip khuapite pen, a kiseh pawi hun ciangin biak nadingin a kipaipih, Jerusalem-a tuu honpi om muamua bangin, mi tampi tawh kidim ding uh hi. Tua ciangin Topa ka hihna thu hong thei ding uh hi,” hong ci hi.
  </para>
  <chapter number="37" style="c"/>
  <para style="p">
    <verse number="1" style="v"/>Ka sungah Topa hong om lamtak ka kiphawk a, ama Kha in kei hong paipihin, misi guh tawh a kidim-a om kuampi khatah hong koih hi.
  </para>
  <para style="p">
    <verse number="2" style="v"/>Tua guhte lakah hong vakpih kawikawi a, tua guhte a tam mahmahna leh a keu mahmahna ka mu hi.
  </para>
  <para style="p">
    <verse number="3" style="v"/>Amah in kei kiangah, “Ezekiel aw, hih misi guhte a nungta kik thei ding hiam?” ci-in hong dong hi. Kei zong, “Topa Pasian aw, hih thu nang bek in na thei ding hi,” ci-in ka dawng hi.
  </para>
  <para style="p">
    <verse number="4" style="v"/>Tua ciangin amah in, “Hih guhte tungah thu hilh inla, hih guhkeute in Topa’thu a ngaih nadingun gen in.
  </para>
  <para style="p">
    <verse number="5" style="v"/>Topa Pasian ahi keimah in amaute tungah ka gen thu hih bangin gen in: Note sungah hu kong guan ding a, note kong nungtasak kik ding hi.
  </para>
  <para style="p">
    <verse number="6" style="v"/>Thagui leh sazang kong guan ding a, vun tawh kong tuam ding hi. Tua ciangin na sung uhah hu hong guan’in, kong nungtasak kik ding hi. Tua ciangin Topa ka hihna nong thei ding uh hi, ci-in gen in,” hong ci hi.
  </para>
  <para style="p">
    <verse number="7" style="v"/>Tua ahih ciangin hong sawl bangin thu ka gen hi. Tua bangin thu ka gen lai takin a kigawi ziazua a ging ka za a, tua guhte khat leh khat kizom kik uh hi.
  </para>
  <para style="p">
    <verse number="8" style="v"/>Tua bangin ka et lai takin thagui leh sazang in tua guhte tuam a, tua ciangin a vun in zong hong tuam hi. Ahi zongin tua pumpite sungah hin’ theihna hu om nai lo hi.
  </para>
  <para style="p">
    <verse number="9" style="v"/>Tua ciangin amah in kei kiangah, “Ezekiel aw, huihte tungah thu gen in la, hih a sisa pumpite sungah hu sangin a hingkik sak dingin mun khempeuh panin hong pai un, ci-in Topa Pasian in thu hong pia hi, ci-in gen in,” hong ci hi.
  </para>
  <para style="p">
    <verse number="10" style="v"/>Tua ahih ciangin hong sawl bangin ka gen hi. Tua pumpite sungah hin’ theihna hu lut a, tua ciangin amaute hingin a khe-un hong ding uh hi. Galkap honpi khat zah pha-in tam mahmah uh hi.
  </para>
  <para style="p">
    <verse number="11" style="v"/>Tua ciangin Pasian in kei kiangah, “Ezekiel aw, Israel mite pen hih guhte tawh kibang uh hi. Amaute in, ‘I keucip a, lamet ding bangmah om lo a, i nuntakna guipi beita hi,’ ci uh hi.
  </para>
  <para style="p">
    <verse number="12" style="v"/>Tua ahih ciangin ka mi Israelte tungah thu gen in la, Topa Pasian in hih bang ci hi, ci-in gen in: Ka mite aw, tu-in note’ hankhuk kong hon’sak ding a, note hong paikhiatpihin, Israel gam kong tun’pih kik ding hi.
  </para>
  <para style="p">
    <verse number="13" style="v"/>Note na kiphumna uh hankhuk hong hon’sakin kong paikhiatpih ciangin Topa ka hihna thu nong thei ding uh hi.
  </para>
  <para style="p">
    <verse number="14" style="v"/>Note sungah keima kha kong guan ding a, note hong hingsak kikin, na gam uhah kong teengsak kik ding hi. Tua ciangin Topa ka hihna thu nong thei ding uh hi. Hih bangin kong hih nading thu ka kiciam zo a, ka kiciam bangin kong hih ding hi. Topa ahi keimah in hih thu ka gen khin zo hi, ci-in gen in,” hong ci hi.
  </para>
  <para style="p">
    <verse number="15" style="v"/>Topa in kei kiangah thu hong gen a,
  </para>
  <para style="p">
    <verse number="16" style="v"/>“Ezekiel aw, sing ciangkhut khat la in la, a tungah, ‘Judah kumpi gam’, ci-in gelh in. Tua ciangin adang khat la leuleu in la, a tungah, ‘Israel kumpi gam’, ci-in gelh leuleu in.
  </para>
  <para style="p">
    <verse number="17" style="v"/>Tua ciangin tua ciangkhut tegel ciangkhut khat abat theih nadingin na khut sungah tawi khawm in.
  </para>
  <para style="p">
    <verse number="18" style="v"/>Bang a cih nopna ahi hiam, ci-in na mipihte in hong dot uh ciangin,
  </para>
  <para style="p">
    <verse number="19" style="v"/>amaute kiangah, Topa Pasian in hih bangin ci hi: Israel ciangkhut la-in Judah ciangkhut tawh ka koihkhawm ding hi. Tua ciangkhut nihte ciangkhut khat-in ka bawl ding a, ka khut sungah ka tawi ding hi, ci hi, ci-in gen in.
  </para>
  <para style="p">
    <verse number="20" style="v"/>Tua na gelh ciangkhut nihte mite’ muhin na khut sungah tawi in la,
  </para>
  <para style="p">
    <verse number="21" style="v"/>amaute kiangah, Topa Pasian in hih bangin ci hi, ci-in gen in: Amaute’ omna minam dangte lak panin Israel mite la-in ka kaikhawm ding a, amaute’ gamah ka paipih kik ding hi.
  </para>
  <para style="p">
    <verse number="22" style="v"/>Israel mual tung gamah, amaute minam khatin ka gawmkik ding hi. Amaute in a uk ding khat nei ding uh a, amaute minam nih-in kikhen nawn lo ding uh a, kumpi nih-in kikhen nawn lo ding uh a, kumpi gam nih-in zong kikhen nawn lo ding uh hi.
  </para>
  <para style="p">
    <verse number="23" style="v"/>Amaute pen a muhdahhuai milimte tawh kininsak nawn lo ding uh a, mawhnate tawh zong kisiasak nawn lo ding uh hi. Amaute’ mawhna leh kei hong lehheknate panin ka suakta sak ding hi. Amaute a siangtho mi-in ka bawl ding a, amaute in keima mi hi-in, kei in amaute’ Pasian ka hi ding hi.
  </para>
  <para style="p">
    <verse number="24" style="v"/>Ka nasempa David in amaute’ kumpi hi ding a, mi khat ukna nuai-ah amaute kigawmin, ka thukhamte hoih takin zui ding uh hi.
  </para>
  <para style="p">
    <verse number="25" style="v"/>A pu a pate uh a ten’ nasa ahi ka nasempa Jakob tungah ka piak leitangah amaute teeng ding uh a, amaute bek hi loin a suan a khak dongun teeng suak ding uh hi. Ka nasempa David in amaute uk tawntung ding hi.
  </para>
  <para style="p">
    <verse number="26" style="v"/>Amaute lungmuangin a om tawntung nading uh thuciamna khat ka bawl ding a, amaute thupha pia-in a mi ka pungsak ding hi. Amaute lakah a om tawntung dingin ka biakinnpi ka phut ding hi.
  </para>
  <para style="p">
    <verse number="27" style="v"/>Amaute tawh teeng khawmin, amaute’ Pasian ka hi ding a, amaute pen keima mite hi ding hi.
  </para>
  <para style="p">
    <verse number="28" style="v"/>Amaute lakah a om tawntung dingin ka biakinnpi ka koih ciangin, Topa ahi keimah in keima mi dingin Israel mite ka bawl khitna thu, minam dangte khempeuh in thei ding uh hi,” hong ci hi.
  </para>
  <chapter number="38" style="c"/>
  <para style="p">
    <verse number="1" style="v"/>Topa in kei kiangah thu hong gen a,
  </para>
  <para style="p">
    <verse number="2" style="v"/>“Ezekiel aw, Magog gama om Gog kumpipa mawhsakna thu gen in. Amah in Meshek minamte leh Tubal minamte a ukpipa ahi hi. Amah mawhsakna thu gen in la,
  </para>
  <para style="p">
    <verse number="3" style="v"/>Topa Pasian in hih bangin ci hi, ci-in gen in: Meshek leh Tubal minamte a ukpipa Gog aw, kei in nangma langah ka pang hi.
  </para>
  <para style="p">
    <verse number="4" style="v"/>Nang hong lehhei-in, na khaguh ah sikkawi kong bulh ding a, na galkap honpite khempeuh tawh kong kaikhia ding hi. Na galkap honpite pen a sakolte uh leh a sakol tung tuangte tawh tam mahmah a , na galkap khempeuh in lum leh namsau nei kim uh hi.
  </para>
  <para style="p">
    <verse number="5" style="v"/>Persia gam, Kush gam, leh Put gam mite in zong nang hong panpih uh a, amaute in lum leh siklukhu nei kim uh hi.
  </para>
  <para style="p">
    <verse number="6" style="v"/>Leilu lam gam peka om Gomer gama galkapte khempeuh leh Beth-togarmah gama galkapte khempeuh in nang hong pan’pih uh a, minam dang tampite in zong nang hong pawlpih uh hi.
  </para>
  <para style="p">
    <verse number="7" style="v"/>Tua ahih manin tu-in nang leh na pawlte khempeuh a kigalging sa-in om un la, na thupiakna bangin gamtang pah lian dingin na galkapte khempeuh om sak in.
  </para>
  <para style="p">
    <verse number="8" style="v"/>Minam tuamtuamte lak panin kikaikhawm kikin a gam uh a kitut kik zawh gal launa nei loin a om Israel mite’ gam a sim dingin kum tampi khit ciangin kong sawl ding hi. Sau veipi sung kinusia-in gamkhing a suak ngei hi napi-in, tu-in a mite khempeuh lungmuang takin a omna Israel mual tung gamte a sim ding na hi hi.
  </para>
  <para style="p">
    <verse number="9" style="v"/>Nang leh na galkap honpite leh nang hong pawlpih minam tampite in khuapi huih bangin na sim gawp ding uh a, meiipi bangin a gam sung khempeuh na tuamcip ding uh hi.
  </para>
  <para style="p">
    <verse number="10" style="v"/>“Topa Pasian ahi keimah in nang Gog tungah kong gen in ah: Tua hun ding hong tun’ ciangin na lungsim sungah gitloh gamtat ding ngaihsut na kipan ding hi.
  </para>
  <para style="p">
    <verse number="11" style="v"/>A khuapite in gal nan’ nading kulh nei loin, lungmuang takin a om hithiat, a kihu tawm zo lo ding gam khat, simgawp ding na ngaihsun ding hi.
  </para>
  <para style="p">
    <verse number="12" style="v"/>A sia ngeisa khuapite sunga teeng mite luhin a nate uh na sut gawp ding hi. Tua mite pen minam tuamtuamte lak panin a kikaikhawm kik, tu-in ganhing leh neihsa van zong nei kikin, leitung lam lian khempeuh a kituahna lam kabom san-a teeng mite ahi uh hi.
  </para>
  <para style="p">
    <verse number="13" style="v"/>Sheba mite leh Dedan mite’ leh Tarshish khuapite-a teeng sumbukte in nang kiangah, ‘Ngun leh khamte, ganhingte leh vante na ngahna dingin luh gawpin a sutgawp ding leh gen zawh loh van tampite tawh a ciah khia dingin galsim dingin na galkapte na kaikhawm nai hiam?’ ci-in hong dong ding uh hi,” ci-in gen in hong ci hi.
  </para>
  <para style="p">
    <verse number="14" style="v"/>Tua ciangin Topa Pasian in kei kiangah, “Ezekiel aw, Gog kiangah hih bangin thu gen in hong ci hi: Keima mi Israelte lungmuang takin a om hun lai takin nangmah na kihanthawn tawm ding a,
  </para>
  <para style="p">
    <verse number="15" style="v"/>leilu lam pek-a na omna gam panin, sakol tung vive-ah a tuang, minam tampite kiang panin na kaihkhop a thahat galkap hon tampite masuanin na kuan khia ding a,
  </para>
  <para style="p">
    <verse number="16" style="v"/>khuapi huih in gam sung teng a nawk gawp bangin keima mi Israelte na sim ding hi. A hun a tun’ ciangin, nangmah zangin na ka sepna tawh minamte lakah ka siangthona ka lah theihna dingin keima gam a sim dingin kong sawl ding hi.
  </para>
  <para style="p">
    <verse number="17" style="v"/>Ni khat ni ciangin Israel mite a sim dingin mi khat ka sawl ding hi, ci-in keima nasemte ahi, Israel kamsangte tung tawnin, sawt pek lai-in ka gengen niloh mipa in nang na hi hi. Hih thu Topa Pasian in gen khin zo hi.
  </para>
  <para style="p">
    <verse number="18" style="v"/>Topa Pasian in: Ahi zongin Gog in Israel gam a sim ni ciangin ka heh suak mahmah ding hi.
  </para>
  <para style="p">
    <verse number="19" style="v"/>Tua ni ciangin ka heh luatna tawh Israel gamah nakpi takin ziin’ liing hen, ka ci ding hi.
  </para>
  <para style="p">
    <verse number="20" style="v"/>Ngasate leh vasate, ganhing a neu a lian, leh leitunga om mi khempeuh, keimah kihtakna hangin lau-in liing ding uh hi. Mualte pukin, keente cimin, kulh leh phung khempeuh kicim mang ding hi.
  </para>
  <para style="p">
    <verse number="21" style="v"/>Gimna a tuamtuamte tawh Gog ka lausak gawp ding hi. Topa Pasian in hih thu ka gen khin hi. Ama mite khat leh khat namsau tawh kisat gawp ding uh hi.
  </para>
  <para style="p">
    <verse number="22" style="v"/>Pulnatna leh sisan luan’na tawh amah daan ka pia ding hi. Amah leh a galkap honte leh amah a pan’pih minam tampite tungah guahpi, gialpi, meikuang leh kaat kuang, ka zusak ding hi.
  </para>
  <para style="p">
    <verse number="23" style="v"/>Hih bangin hihna tawh keimah in a lian a siangtho ka hihna thu, minam khempeuh tungah ka langsak ding a, tua ciangin Topa ka hihna thu amaute in hong thei ding uh hi,” hong ci hi.
  </para>
  <chapter number="39" style="c"/>
  <para style="p">
    <verse number="1" style="v"/>Topa Pasian in kei kiangah, “Ezekiel aw, Gog mawhsakna thu gen in la, Topa Pasian in hih bangin ci hi, ci-in gen in: Meshek leh Tubal minamte a ukpipa Gog aw, keimah in nangma lang khatah a pang ka hi hi.
  </para>
  <para style="p">
    <verse number="2" style="v"/>Mundang khatah nang kong pai sak ding a, leilu lam pek gam panin Israel mual tung gamah kong tun’pih ding hi.
  </para>
  <para style="p">
    <verse number="3" style="v"/>Tua lai mun panin na vei lam khutah na tawi na thal hong betkhiatsakin, na tak lam khutah na tawi na thaltangte zong kong betkhiatsak ding hi.
  </para>
  <para style="p">
    <verse number="4" style="v"/>Nang leh na galkap honte leh nang hong pan’pih minam khempeuhte pen Israel mual tung gamah na si mang ding uh a, vasa nam khempeuh leh gamsate in na sa uh ne ding uh hi.
  </para>
  <para style="p">
    <verse number="5" style="v"/>Topa Pasian in hih thu gen khin ka hih manin gamlakah na tuk zeizai ding uh hi.
  </para>
  <para style="p">
    <verse number="6" style="v"/>Kuamah in nawngkaisak loin nuam takin mite a om hithiatna Magog gam sung leh tuipih gei-a gamte ka hal ding a, tua ciangin Topa ka hihna thu mi khempeuh in hong thei ding uh hi.
  </para>
  <para style="p">
    <verse number="7" style="v"/>Keima mi Israelte lakah ka min siangtho ka kitheisak ding a, keima min a dai dingin ka om sak nawn kei ding hi. Tua ciangin keimah pen a Siangtho, Israelte’ Pasian ahi Topa ka hihna thu minam khempeuh in hong thei ding uh hi,” hong ci hi.
  </para>
  <para style="p">
    <verse number="8" style="v"/>Topa Pasian in, “Tua ka gengen ni thu hong tung takpi ding hi.
  </para>
  <para style="p">
    <verse number="9" style="v"/>Israel gam khuapite-ah a teeng mite kuankhia-in, tua a kinusia galhiamte sing cih dingin khawm ding uh hi. Tua a kinusia lumte, thal leh, thaltangte, molhtumte, leh teipite, mei-in cih ding uh a, kum sagih sung kikhom ding hi.
  </para>
  <para style="p">
    <verse number="10" style="v"/>Amaute in mei cih dingin a kinusia galhiamte nei uh ahih manin gamlakah sing tom kul lo ding a, tulakah sing phuk ding zong kisam lo ding hi. Amaute in amau’ na a sutte’ na sutin, a suksiatsakte’ na suksiatsak ding uh hi. Topa Pasian in thu ka gen khin hi,” hong ci hi.
  </para>
  <para style="p">
    <verse number="11" style="v"/>Topa in, “Hih thu hong pian’ ni ciangin Israel gam sung Si Tuipi nisuahna lama om khualzin mite’ Kuam a cihna sung teng, a kivui nadingun Gog ka pia ding hi. Gog leh a galkap honpite, tua lai munah kivui ding ahih manin khualzin mite’ lampi khaktan ding a, tua mun pen, ‘Gog’ Galkapte’ Kuam,’ kici ding hi.
  </para>
  <para style="p">
    <verse number="12" style="v"/>Israel mite in a gam sung uh a sian’sak kik nadingin misi vuina-in kha sagih sung hun bei ding hi.
  </para>
  <para style="p">
    <verse number="13" style="v"/>Gam sunga om mi khempeuh in misi vuina-ah huh ding uh a, tua bangin a huhna hangun ka gualzawh ni-in pahtawina ngah ding uh hi. Topa Pasian keimah in hih thu ka gen khin hi.
  </para>
  <para style="p">
    <verse number="14" style="v"/>Kha sagih a cin’ khit ciangin, a gam sung teng uh a siangthosak theih nadingun a kimangngilh kha siluang hawmte zongin a phum dingin gam sung tengah a zong kawikawi ding mi pawlkhat seh ding uh hi.
  </para>
  <para style="p">
    <verse number="15" style="v"/>Gam sung teng a zon’ kawikawina uhah misi guh a muh simun, misi vuite in hong tawmin Gog’ Galkapte’ Kuam-ah a vui hun ma sung teng a kitheih nadingin a gei-ah ciamtehna khat bawl pahpah ding uh hi.
  </para>
  <para style="p">
    <verse number="16" style="v"/>(Tua galkap honpite’ min tamin a gei-ah khuapi khat om hi.) Tua bangin gam sung siangsak kik ding uh hi,” hong ci hi.
  </para>
  <para style="p">
    <verse number="17" style="v"/>Topa Pasian in kei kiangah, “Ezekiel aw, amaute’ adingin ka bawlsak biak piakna sa a ne dingin mun khempeuh panin vasa khempeuh leh ganhing khempeuh hong pai nadingun sam in. Israel mual tung gamah pawi lianpi mahmah khat om ding a, a duh zahzahun sa ne-in si dawn ding uh hi.
  </para>
  <para style="p">
    <verse number="18" style="v"/>Bashan panin tuutalte, tuunote, keelte leh bawngtal thaute a kigawh bangin a kigo ahi galkapte’ sate ne-in, leitung gam ukte’ site a dawn ding ahi uh hi.
  </para>
  <para style="p">
    <verse number="19" style="v"/>Biak nadinga gawh bangin hih mite ka gawh ciangin vasate leh ganhingte in a nek zawh zahzah uh a thaute ne ding uh a, a kham dongin a si dawn ding uh hi.
  </para>
  <para style="p">
    <verse number="20" style="v"/>Amaute in ka sabuai tungah, sakolte leh a tunga tuangte, galkapte leh galkap mangte’ sa, a nek zawh zahzah uh ne ding uh hi. Topa Pasian in hih thu ka gen khin hi,” hong ci hi.
  </para>
  <para style="p">
    <verse number="21" style="v"/>Topa in kei kiangah, “Minamte lakah ka minthan’na ka lak ding a, thu a tangin ka khennate ka sep khiat theih nadingin ka vangliatna ka zatna dan amaute tungah ka lak ding hi.
  </para>
  <para style="p">
    <verse number="22" style="v"/>Tua khit-a kipanin amaute’ Topa Pasian ka hihna thu, Israel mite in hong thei ding uh hi.
  </para>
  <para style="p">
    <verse number="23" style="v"/>Tua ciangin kei tungah hong khialhna hangin Israel mite sal suak uh a, amaute nungngatin, a galte uh khut sungah pia-in gal sungah a vekun a sisak ka hihna,
  </para>
  <para style="p">
    <verse number="24" style="v"/>leh amaute’ nitna leh a gitlohna uh tawh kituakin amaute tungah bawlin, amaute a nungngat ka hihna thu, minam dangte in thei ding uh hi,” hong ci hi.
  </para>
  <para style="p">
    <verse number="25" style="v"/>Topa Pasian in kei kiangah, “Tu-in Jakob suan leh khakte saltan’na panin ka pikhia kik ding a, Israelte khempeuh ka hehpih ding a, amaute a cithei-in ka bawl kik ding hi. Keima min siangtho ka hu ta ding hi.
  </para>
  <para style="p">
    <verse number="26" style="v"/>Amaute gam sungah kuamah in su loin lungmuangin a om kik uh hun ciangin, kei hong lehbawlnate uh leh a mindainate uh mangngilh thei ta ding uh hi.
  </para>
  <para style="p">
    <verse number="27" style="v"/>Kei a siangtho ka hihna thu, minam tampite tungah ka lah nadingin a galte uh a omna gamdang khempeuh panin amaute la khia-in ka kaikhawm kik ding hi.
  </para>
  <para style="p">
    <verse number="28" style="v"/>Tua ciangin, minam dangte khut sungah sal-in amaute puakin, tua khit ciangin amaute khat zong siit loin kaikhawm kikin a gam sung uh ka tun’pih kimna hangin amaute Topa Pasian ka hihna thu, keima mite in hong thei ding uh hi.
  </para>
  <para style="p">
    <verse number="29" style="v"/>Israel mite tungah ka kha ka pia ding a, amaute ka nungngat nawn kei ding hi. Topa Pasian in hih thu ka gen khin hi,” hong ci hi.
  </para>
  <chapter number="40" style="c"/>
  <para style="p">
    <verse number="1" style="v"/>Jerusalem khuapi a kilak zawh a kum sawm leh lina kum, sal-a hong kipaipih zawh a kum sawmnih leh ngana, a kha masa a ni sawm ni-in ka sungah Topa hong om lamtak ka kiphawk a, amah in kei hong paikhiatpih hi.
  </para>
  <para style="p">
    <verse number="2" style="v"/>Ka maang sungah, Pasian in Israel gamah hong paipih a, mual sang khat tungah hong koih hi. Khuapi tawh a kibang inn honpi bang khat ka mai-ah ka mu hi.
  </para>
  <para style="p">
    <verse number="3" style="v"/>Amah in tua khuapi nai-ah hong paipih a, sumngo bangin a tee mi khat ka mu hi. Tua mipa in pikhau khat leh piciang khat tawi a, kongpi gei-ah ding hi.
  </para>
  <para style="p">
    <verse number="4" style="v"/>Tua mipa in kei kiangah, “Ezekiel aw, tu-a kong lah ding nate, na mit tawh lim takin en-in, na bil tawh lim takin ngai in la, lim takin ngaihsun in. Hih lai-ah nang kong paipihna pen hih thu hang mah ahi hi. Na muh na khempeuhte, Israel mite tungah a gen ding na hi hi,” hong ci hi.
  </para>
  <para style="p">
    <verse number="5" style="v"/>Ka muh pen biakinn na hi a, a kimkotah kulh om hi. A mipa in tong guk a sau tehna piciang la-in a kulh teh hi. A teh ciangin tong guk sahin, tong guk mah sang hi.
  </para>
  <para style="p">
    <verse number="6" style="v"/>Tua ciangin nisuahna lama om kulh kongpi-ah pai a, a kahlei-ah kahto-in a khung a tun’ ciangin kulh kongvang teh a, tong guk mah sang hi.
  </para>
  <para style="p">
    <verse number="7" style="v"/>Tua ban-ah lampi khat om a, a lampi pang tuakah galvilna inndei neu thum tuak om hi. Inndei neute a dung a vai kikim a, tong guk mah ahi hi. Inndei neu khat leh khat kikal tong nga sah hi. Tua galvilna inndei neute banah tong guk mah a sau lampi khat om a, biakinnpi lam a maingat inndei golzaw sung tung hi.
  </para>
  <para style="p">
    <verse number="8" style="v"/>Hih inndei golzaw a teh ciangin tong giat, pha hi.
  </para>
  <para style="p">
    <verse number="9" style="v"/>Hih inndei pen biakinn tun’ nading lampi tawpna hi a, a biakinn lam nehpen-a om kawm pen tong nih sah hi.
  </para>
  <para style="p">
    <verse number="10" style="v"/>(Hih lampi pang tuak-a om galvilna inndei neute pen a golna kikim a, a kikal-a kawmte zong a sahna kikim hi.)
  </para>
  <para style="p">
    <verse number="11" style="v"/>Tua ciangin a mipa in a lampi teh a, tong sawm zai-in tong sawm leh thum sau hi.
  </para>
  <para style="p">
    <verse number="12" style="v"/>Tua galvilna inndei neu mai ciatah tong khat sangin tong khat a sah kidalna khat om hi. (Hih galvilna inndei neute pen a dung a vai tong guk tuak ahi hi.)
  </para>
  <para style="p">
    <verse number="13" style="v"/>Tua ciangin inndei neu kawm nung panin lampi kantanin a gal san-a inndei neu kawm nung dong teh a, tong sawmnih leh nga pha hi.
  </para>
  <para style="p">
    <verse number="14" style="v"/>Inndei nunung pen zomah biakinntual om a, tua tual a teh ciangin tong sawmnih pha hi.
  </para>
  <para style="p">
    <verse number="15" style="v"/>Kulhkong pua panin inndei nawlnung kawm pua dong lampi sauna tong sawmnga pha hi.
  </para>
  <para style="p">
    <verse number="16" style="v"/>Hih inndei neute kawm a pua lam pangah khua-etna vangneu om a, inndei kikal-a om kawm tungah zong a vangneu om hi. Lampi omna lam pang, inndei kikal-a kawmte tungah nisuh kung lim kibawl hi.
  </para>
  <para style="p">
    <verse number="17" style="v"/>Tua ciangin a mipa in kongpi tawnin a tualah hong paipih hi. A tual pualam kawm tawh kizomin inndei sawmthum om a, tua inndeite mai-ah suang a kiphah lampi om hi.
  </para>
  <para style="p">
    <verse number="18" style="v"/>Hih suangphah pen a tual kimkotah om a, hih a pua lam-a tual pen a sung lama om tual sangin niamzaw hi.
  </para>
  <para style="p">
    <verse number="19" style="v"/>Tua ciangin a sung lam tual lut nadingin a sang zaw-ah kongpi khat om hi. A mipa in hih kongpi nih kikal a teh ciangin tong za khat pha hi.
  </para>
  <para style="p">
    <verse number="20" style="v"/>Tua ciangin a mipa in a pualam tual paina ahi, leilu lam pangah a om kongpi lampi hong teh hi.
  </para>
  <para style="p">
    <verse number="21" style="v"/>Tua bangin a teh ciangin lampi pang tuaka om galvilna inndei neu thumte, a kikal a, om kawmte leh a inndei golzaw pen, nisuahna kongpi-ate mah bangin a dung a vai kikim ciat hi. Tua kongpi lampi pen tong sawmnga sau a, tong sawmnih leh nga zai hi.
  </para>
  <para style="p">
    <verse number="22" style="v"/>A inndei golzaw, a kong vangneute, leh nisuh kung lim a kibawlte pen nisuahna lam kongpi-a omte mah tawh kibangin kikim hi. Hih lai-ah zong kongpi lampi tun’ nadingin kahlei dawl sagih om a, a nawlnung a, om a inndei golzaw pen in a tual lam maingat hi.
  </para>
  <para style="p">
    <verse number="23" style="v"/>Nisuahna lam pang-a om bang teek mahin, leilu lam kongpi pan a, lutna-a a tual gal khatah tual sungnung lutna kongpi lampi khat mah om hi. Tua kongpi nih kikal a teh ciangin tong za khat sau hi.
  </para>
  <para style="p">
    <verse number="24" style="v"/>Tua ciangin a mipa in leitaw lam pangah hong paipih a, tua lai-ah kongpi lampi khat mah na om leuleu hi. A teh ciangin a dangte mah tawh kikim hi.
  </para>
  <para style="p">
    <verse number="25" style="v"/>Kongpi dang-a omte mah bangin hih lai-ah zong inndeite in kongvangneu nei uh hi. A kongpi lampi pen tong sawmnga sau-in tong sawmnih leh nga zai hi.
  </para>
  <para style="p">
    <verse number="26" style="v"/>Tua kongpi lampi tun’ nadingin kahlei cial sagih mah om a, a inndei golzaw pen a nawlnung mahah omin a tual lam nga hi. Lampi omna lam pang, kawm sungnungte’ tungah nisuh kung lim mah kibawl hi.
  </para>
  <para style="p">
    <verse number="27" style="v"/>Hih lai-ah zong tual sungnung paina kong lampi khat mah om hi. A mipa in kong leh kong kikal a teh ciangin tong za khat pha hi.
  </para>
  <para style="p">
    <verse number="28" style="v"/>Tua ciangin Leitaw lam kongpi tawnin tual sungnungah hong paipih hi. A lampi a teh ciangin a dangte mah tawh kikim hi.
  </para>
  <para style="p">
    <verse number="29-30" style="v"/>A galvilna inndei neute, a inndei golzaw, leh kawm sungnungte pen, kongpi dang-ate mah tawh kibang hi. Hih kongpi lam-a om inndei neute-ah zong kongvangneute om hi. A lampi tong sawmnga sau-in, tong sawmnih leh nga zai hi.
  </para>
  <para style="p">
    <verse number="31" style="v"/>A inndei golzaw pen in tual puanung lam nga hi. Lampi pang tuaka kawmte tungah nisuh kung lim kibawl a, hih kongpi lampi tun’ nadingin kahlei cial giat om hi.
  </para>
  <para style="p">
    <verse number="32" style="v"/>Tua ciangin nisuahna lam kongpi tawnin a tual sungnung-ah hong paipih hi. A lampi a teh ciangin a dangte mah tawh kikim hi.
  </para>
  <para style="p">
    <verse number="33" style="v"/>A galvilna inndei neute, a inndei golzaw, leh a kawm sungnungte zong, kongpi dang-ate mah tawh kikim hi. A kimkotah kongvangneute om a , a inndei golzaw ah zong om hi. A lampi tong sawmnga sau a, tong sawmnih leh nga zai hi.
  </para>
  <para style="p">
    <verse number="34" style="v"/>A inndei golzaw pen a tual puanung lam nga hi. Lampi pang tuaka om kawmte tungah nisuh kung lim kibawl a, hih kongpi lampi tun’ nadingin kahlei cial giat om hi.
  </para>
  <para style="p">
    <verse number="35" style="v"/>Tua ciangin leilu lam kongpi lampi-ah hong paipih a, a teh ciangin a dangte mah tawh kibang hi.
  </para>
  <para style="p">
    <verse number="36" style="v"/>A dangte mah bangin hih in zong galvilna inndei neute, kawm sung lam tung kizemte, inndei gol zaw pen, leh a kimkotah kongvangneute nei hi. A lampi tong sawmnga sau a, tong sawmnih leh nga zai hi.
  </para>
  <para style="p">
    <verse number="37" style="v"/>A inndei golzaw pen a tual puanung lam nga hi. Lampi pang tuaka om kawmte tungah nisuh kung lim kibawl a, hih kongpi lampi tun’ nadingin kahlei cial giat om hi.
  </para>
  <para style="p">
    <verse number="38" style="v"/>Tual puanung sungah lampi tawh a kimatin inndei gol khat om a, a inndei pen a tual lam nga hi. Hih lai munah biakna-in a pum a, a hal ding uh ganhing luangte silsiang uh hi.
  </para>
  <para style="p">
    <verse number="39" style="v"/>Hih inndei gol sungah sabuai li om a, a lang tuakah nih tuakin kikoih hi. Meihal biakna-a piak ding ahi a, mawhna leh khialhna hanga biakna-in piak ding ganhingte ahi zongin, hih sabuaite tungah go uh hi.
  </para>
  <para style="p">
    <verse number="40" style="v"/>Hih inndei pualam, leilu lam kongpi lutna pang tuakah zong sabuai nih tuak, a vekin sabuai li mah om hi.
  </para>
  <para style="p">
    <verse number="41" style="v"/>Tua ahih manin inndei sungah sabuai li, a pua-ah sabuai li, a vekpi-in giat om a, hih sabuaite pen, biakna-in piak ding ganhingte gawhna-a kizang ahi hi.
  </para>
  <para style="p">
    <verse number="42" style="v"/>Meihal biakna-in piak ding ganhingte bawl nadinga kizang sabuai lite pen suang a kiseek ahi hi. Tua sabuaite tong khat sang a, a dung a vai tong khat leh a lang tuak ahi hi. Biakna-in piak ding gangawhna-in a zat uh na khempeuh, hih sabuaite tungah koih uh hi.
  </para>
  <para style="p">
    <verse number="43" style="v"/>Hih sabuaite kimkotah khut peek cia bang a zai geihual kibawl hi. Biakna-in piak ding sa khempeuh hih sabuaite tungah kikoih hi.
  </para>
  <para style="p">
    <verse number="44" style="v"/>Tua ciangin a pualam panin a tual sungnungah hong paipih a, a tual sungnungah inndei nih na om hi. Khat pen leilu lam kongpi lam pangah omin leitaw lam nga a, a khat pen leitaw lam kongpi lam pangah omin leilu lam nga hi.
  </para>
  <para style="p">
    <verse number="45" style="v"/>A mipa in kei kiangah hih bangin hong gen hi: Leitaw lam a nga inndei pen biakinn sungah na a sem siampite’ ading hi a,
  </para>
  <para style="p">
    <verse number="46" style="v"/>leilu lam a nga inndei pen biakna tau-ah na a sem siampite’ ading ahi hi. Tua siampite khempeuh pen Zadok’ suan Levi mite vive ahi uh hi. Ama na a sem dingin Topa’ omna-ah amaute bek kipaisak hi, hong ci hi.
  </para>
  <para style="p">
    <verse number="47" style="v"/>A mipa in hih tual sungnung a teh ciangin a dung a vai tong za khat tuak pha hi. A biakinn mai-ah biakna tau khat om hi.
  </para>
  <para style="p">
    <verse number="48" style="v"/>Tua ciangin biakinn sung lutna inndei-ah hong paipih hi. Amah in a sung lutna lampi teh a, tong nga sau-in, tong sawm leh li zai a, a pang tuaka kawmte tong thum tuak sah hi.
  </para>
  <para style="p">
    <verse number="49" style="v"/>Innsung lutna inndei pen tong sawmnih sau a, tong sawm leh nih zai a, tua lai tun’ nadingin kahlei cial sawm om hi. Innsung lutna inndei pang tuakah khuampi khat tuak om hi.
  </para>
  <chapter number="41" style="c"/>
  <para style="p">
    <verse number="1" style="v"/>Tua ciangin a mipa in a laizanga om inndei-ah hong paipih hi. Tua inndei lutna lampi teh a,
  </para>
  <para style="p">
    <verse number="2" style="v"/>tong sawm zai a, a pang tuaka om kawmte tong nga tuak sah hi. A laizanga om inndei sung a teh ciangin tong sawmli sau a, tong sawmnih zai hi.
  </para>
  <para style="p">
    <verse number="3" style="v"/>Tua ciangin inndei tawngnungah amah pai a, tua sung lutna lampi a teh ciangin tong nih sau-in tong guk zai a, a pang tuaka om kawmte tong sagih tuak sah hi.
  </para>
  <para style="p">
    <verse number="4" style="v"/>Tua inndei tawngnung a teh ciangin a dung a vai tong sawmnih tuak pha hi. Tua ciangin amah in kei kiangah, “Hih lai in Siangthopen Mun ahi hi,” hong ci hi.
  </para>
  <para style="p">
    <verse number="5" style="v"/>Tua ciangin amah in biakinn kawm puanung teh a, tong guk tak sah hi. Hih kawm tawh a kimatin biakinn kimkotah inndei neuneu om a, tuate tong li vive zai hi.
  </para>
  <para style="p">
    <verse number="6" style="v"/>Hih inndei neute dawl thum pha a, dawl khat gual paiphei suak-ah inndei neu sawmthum om hi. Tua inndei neute a dawl san’na tawh kizui-in a biakinn kawm pa to tektek a, tua inndei neute a nang dingin khuam a tuamin kul loin a biakinn kawm kimang toto hi.
  </para>
  <para style="p">
    <verse number="7" style="v"/>Tua biakinn kawm pang bel-a kibawl inndei neute sungah kahlei om to a, a dawl nuainung panin a tungnung dongin kizom to hi. A inndei neute a dawl a san’na lamah a biakinn kawm a paat tektek mah bangin a sang lama om inndei neute a sung zai semsem hi.
  </para>
  <para style="p">
    <verse number="8" style="v"/>Biakinn kimkot teng a lei kitawito a, a mun dangte sangin tong gukin sangto zaw hi. Tua mun panin biakinn kawm leh a kimkota inndei neute kipan to pan hi.
  </para>
  <para style="p">
    <verse number="9" style="v"/>Inndei neute a kawm sahna tong nga pha a,
  </para>
  <para style="p">
    <verse number="10" style="v"/>biakinn kimkotah suangphah bangin a kitawito-a kibawl a zaina in tong sawmnih ahi hi.
  </para>
  <para style="p">
    <verse number="11" style="v"/>Biakinn kimkot-a om inndei neute-ah paina ding kongvang, leilu lamah khat omin, leitaw lamah khat om hi. Tua biakinn kimkotah tong nga paisuak a zai cial khat om leuleu hi.
  </para>
  <para style="p">
    <verse number="12" style="v"/>Tua ciangin nitumna lamah biakinn lam a nga inn khat om hi. A inn dung tong sawmkua hi a, a vai tong sawmsagih hi a, a kimkota a kawm tong nga sah hi.
  </para>
  <para style="p">
    <verse number="13" style="v"/>Tua ciangin mipa in biakinnpi teh a, tong za khat pha hi. A kimkota mun awng, a innsung leh a kawm tawh kigawmin tong za khat ahi hi.
  </para>
  <para style="p">
    <verse number="14" style="v"/>Nisuahna lam pang biakinn mai lam a vai lamin a mun awng tawh kigawmin tong za khat mah ahi hi.
  </para>
  <para style="p">
    <verse number="15" style="v"/>Tua ciangin biakinn nitumna lam pangah a om, a tual lam a nga inn a sauna teh a, a kawm tegel tawh kigawmin tong za mah pha hi.
  </para>
  <para style="p">
    <verse number="16" style="v"/>a sual panin a kongvangneute ciang dong singpeek tawh kidap hi. A kongvangneute pen a pualam a kihui-a kibawl ahi hi.
  </para>
  <para style="p">
    <verse number="17" style="v"/>Biakinn sung lam kawmte pen kongkhak zang ciang dong lim kibawlte tawh kidim a,
  </para>
  <para style="p">
    <verse number="18" style="v"/>nisuh kungte leh kherub limte vive ahi hi. Amasa-in nisuh kung, tua ciangin kherub, nisuh kung, kherub cih bangin a kimkot khempeuh ah kihelh to dimdiam hi. Tua kherubte in maitang nih ciat nei uh hi.
  </para>
  <para style="p">
    <verse number="19" style="v"/>A mihing maitang in a pang khat lama om nisuh kung lam nga a, a humpinelkai maitang in a pang lang khat lama om nisuh kung lam nga hi. A biakinn sung kimkotah hih bangin kibawl a,
  </para>
  <para style="p">
    <verse number="20" style="v"/>sual panin kongkhak zang kikal sung khempeuh ah a dimin om hi.
  </para>
  <para style="p">
    <verse number="21" style="v"/>Biakinn deipi kongkhak khuamte pen a siik kikim vive ahi hi.
  </para>
  <para style="p">
    <verse number="22" style="v"/>Tua ciangin Siangthopen Mun mai-ah sing tawh a kibawl biakna tau tawh a kibang pian khat om hi. Tong thum sang a, a dung a vai tong nih ahi hi. A khete, a kingaknate leh a zawlte sing tawh a kibawl ahi hi. A mipa in kei kiangah, “Hih in Topa’ mai-ah a kikoih sabuai ahi hi,” hong ci hi.
  </para>
  <para style="p">
    <verse number="23" style="v"/>Inndeipi sung lut nading leh Siangthopen Mun lut nading ah kongkhak om hi.
  </para>
  <para style="p">
    <verse number="24" style="v"/>Tua kongkhakte pen a laizang-a kituah, kongkhak peek nih nei-a kibawl ahi hi.
  </para>
  <para style="p">
    <verse number="25" style="v"/>Biakinn sung kawmte tungah a kibawl mah bangin hih biakinn deipi sung lutna-a kongkhakte tungah nisuh kung leh kherub limte kibawl hi. Kongkhak pualam, innsung lut nading inndei tung san-ah singpeek tawh liimsun khat kibawl hi.
  </para>
  <para style="p">
    <verse number="26" style="v"/>Hih inndeipi sung kawmte tungah a pualam a kihui kongvangneute om a, nisuh kungte tawh zepna zong kibawl hi.
  </para>
  <chapter number="42" style="c"/>
  <para style="p">
    <verse number="1" style="v"/>Tua ciangin mipa in a tual puanungah hong paipih a, biakinn nitumna lam mong-a om inn tawh a kigamla lo, biakinn leilu lam-a om inn khat hong tun’pih hi.
  </para>
  <para style="p">
    <verse number="2" style="v"/>Leilu lam pang hih inndung tong za khat hi a, a vai tong sawmnga ahi hi.
  </para>
  <para style="p">
    <verse number="3" style="v"/>Tua inn pang khat in biakinn gei-a mun awng tong sawmnih a zai a omna lam nga a, a pang lang khat in tua puanung a suangphah lam nga hi. Tua inn pen cial thum a pha a kitawito tungah kilam a, a tunga cialte pen a nuai-ate sangin neu to zaw tektek hi.
  </para>
  <para style="p">
    <verse number="4" style="v"/>Hih inn leilu lam pangah tong sawm zai-in, tong za a sau lampi khat tung a, lutna kong zong tua lam mahah om hi.
  </para>
  <para style="p">
    <verse number="5" style="v"/>A cial tungnung-a om inndeite pen a nuai-ate sangin neuzaw hi. Bang hang hiam cih leh tuate pen a sangto zaw, a kawcik zaw-ah om uh hi.
  </para>
  <para style="p">
    <verse number="6" style="v"/>Biakinn tual-a inn dangte mah bangin tua inndei dawl thumte pen a cial tungah kinga uh a, a tuamin khuam nei lo uh hi.
  </para>
  <para style="p">
    <verse number="7-8" style="v"/>A cial nuainung-a inndeite pen tong sawmnga sau a, tua lai panin tua inngualte tawh a paikhawm hilhel tong sawmnga mah a sau kulh khat om hi. Tua ciangin biakinn galkhat lam-a om kulh pen tong za khat sau hi.
  </para>
  <para style="p">
    <verse number="9-10" style="v"/>Tua ciangin biakinn nitumna lam mong a, om ahi, kulh a kipatna mun a inn nisuahna lam mongah kongkhakte om hi.
  </para>
  <para style="p">
    <verse number="11" style="v"/>Leilu lam pang-a om mah bangin hih inndeite mai-ah zong lampi khat om hi. A sauna, a zaina, a pianzia leh a kongte zong leilu lama om mah tawh kibang hi.
  </para>
  <para style="p">
    <verse number="12" style="v"/>Nisuahna lam pang-a kulh a kipatna mun a inn leitaw lamah kongkhakte om hi.
  </para>
  <para style="p">
    <verse number="13" style="v"/>Tua ciangin a mipa in kei kiangah, “Leilu lama om leh leitaw lama om hih inn nihte pen biakna inn siangtho ahi hi. Topa’ omna-ah a lut siampite in biakna-in a kipia a siangthopente, hih innte sungah ne uh hi. Hih inndeite a siangtho ahih manin, a kipia nate an tawh biaknate leh mawhna leh khialhna hangin biakna-in a kipia sate, a sungah koih uh hi.
  </para>
  <para style="p">
    <verse number="14" style="v"/>Siampite in Topa tungah biakna pia-in biakinn sungah a lut khit uh ciangin a pualamah a pusuah nop uh leh, Topa tungah biakna a piak lai takun a silh uh puante suahin hih inndeite sungah koih ding uh hi. Tua lai panin puan dang silhin mihonte omna-ah pai thei pan uh hi,” hong ci hi.
  </para>
  <para style="p">
    <verse number="15" style="v"/>A mipa in biakinn sung lam teng a teh a zawh khit ciangin nisuahna lam kongpi tawnin hong pusuahpih a, biakinn pualam teng teh hi.
  </para>
  <para style="p">
    <verse number="16" style="v"/>Amah in tehna piciang la-in nisuahna lam pang teh a, tong za nga pha hi.
  </para>
  <para style="p">
    <verse number="17-19" style="v"/>Tua ciangin leilu lam pang, leitaw lam pang, leh nitumna lam pang teh a, a thumin a sauna kikimin tong za nga pha hi.
  </para>
  <para style="p">
    <verse number="20" style="v"/>Tua ahih manin a umna tua kulh a pang li-in a teh khit ciangin a pang li mah-in kikim a, pang khat ciangin tong za nga vive pha a, tua deina kulh pen biakna-a a siangtho leh a mawkmawkte khenna ahi hi.
  </para>
  <chapter number="43" style="c"/>
  <para style="p">
    <verse number="1" style="v"/>Tua khit ciangin a mipa in biakinn nisuahna lama om kongpi-ah hong paipih a,
  </para>
  <para style="p">
    <verse number="2" style="v"/>nisuahna lam panin Israelte’ Pasian’ minthan’na hong pai ka mu hi. Pasian’ awging pen tuipi ging tawh kibang a, ama minthan’na in leitung taangsak lela hi.
  </para>
  <para style="p">
    <verse number="3" style="v"/>Hih ka maang muhna pen, Pasian in Jerusalem khuapi susia dingin a pai lai-a ka muh leh Khebar Gun gei-a ka muh tawh kibang hi. Tua ciangin thakhatin leilak kiden’na-in ka boksuk hi.
  </para>
  <para style="p">
    <verse number="4" style="v"/>Topa’ minthan’na in nisuahna lam kongpi tawnin biakinn sungah lut hi.
  </para>
  <para style="p">
    <verse number="5" style="v"/>Tua ciangin Kha in hong la-in a tual sungnungah hong paipih a, tua lai panin, Topa’ minthan’na tawh biakinn sung a kidimna ka mu hi.
  </para>
  <para style="p">
    <verse number="6" style="v"/>Tua lai mun panin kei kiangah a mipa a din’ lai takin biakinn sung panin Topa in kei hong hopihna ka za a,
  </para>
  <para style="p">
    <verse number="7" style="v"/>“Ezekiel aw, hih lai munah ka kumpi tokhom om hi. Israel mite lak hih lai munah ka teeng ding a, amaute ka uk tawntung ding hi. Israel mite leh a kumpite un pasian dang biakna tawh ahi a, a kumpi sisate uh phawk nading mual bawlna tawh ahi zongin ka min siangtho daisak ngei nawn lo ding uh hi.
  </para>
  <para style="p">
    <verse number="8" style="v"/>Bang hang hiam cih leh a kumpite un a kongkhuam uh leh a kongzawlte uh keima biakinn kongkhuam leh kongzawlte tawh kimatin bawl uh a, ka kikal uh kawm bek in hong hal hi. A muhdahhuai a gamtatnate khempeuh uh tawh ka min siangtho hong daisak uh a, kei zong ka heh manin amaute ka susia mang hi.
  </para>
  <para style="p">
    <verse number="9" style="v"/>Ahi zongin tu-in amaute in pasian dangte bia nawn loin, a kumpi sisate uh phawkna a mual uh a phiat ding uh ahi hi. Tua bangin a gamtat nak uh leh amaute lakah ka teeng paisuak tawntung ding hi,” hong ci hi.
  </para>
  <para style="p">
    <verse number="10" style="v"/>Tua ciangin Topa in a thugen hong zom lai a, “Ezekiel aw, Israel mite tungah biakinn thu leh a geelna khempeuh a cing takin lak in la, amaute’ mawh gamtatna hangin maizum sak in.
  </para>
  <para style="p">
    <verse number="11" style="v"/>Amaute a gamtatnasate uh hang hong maizum theih uh leh, biakinn geelna, a lim, a lutna leh a pusuahna, a buppi lim, a na khempeuh a kigeelna, leh a zat dan ding khempeuh a cing takin amaute tungah lak tel in la, amaute in a kigeelnate thei-in a zat dan ding bangin a zuih theih nadingun amaute’ adingin lai-in gelhsak in.
  </para>
  <para style="p">
    <verse number="12" style="v"/>Biakinn tawh kisai ngeina-in: Mual tunga om biakinn kimkot mun khempeuh pen biakna tawh kisai-in a siangtho ahi hi.
  </para>
  <para style="p">
    <verse number="13" style="v"/>“Biakna-tau golna pen hih bang hi ding hi. A teh nadingin biakinn tehna-a kizang ngeite mah hi ding hi. A biaknatau bul kimkot pen tong khat sangin, tong khat zai ding a, a tua kimkotah khap khat a sangin geivial nei ding hi.
  </para>
  <para style="p">
    <verse number="14" style="v"/>A tau bul panun a tau zawl nuainung ciang tong nih hi ding a, a sahna tong khat hi ding hi. Tua ban siah tong li sangto ding a, tong khat sah ding hi.
  </para>
  <para style="p">
    <verse number="15" style="v"/>A tungnung pen, ganhing kihalna mun in tong li sang ding a, a kiu li-ah tong khat a sang ki om ciat ding hi.
  </para>
  <para style="p">
    <verse number="16" style="v"/>A biaknatau dawn zang pen a dung a vai a kikim hi ding a, tong sawm leh nih sau-in tong sawm leh nih zai ding hi.
  </para>
  <para style="p">
    <verse number="17" style="v"/>Biakna tau a paito a laizang san teng pen a dung a vai a kim, tong sawm leh li hi ding a, a nuai dawl sangin khap khat pai-in neuzaw ding hi. Tua a din’na a nuai gual kimkot tong khat pai-in zai ding hi. Biakna tau tung kah nading kahlei pen nisuahna lam pangah om ding hi,” hong ci hi.
  </para>
  <para style="p">
    <verse number="18" style="v"/>Tua ciangin Topa Pasian in kei kiangah, “Ezekiel aw, hih biakna tau zat nading ngeinate in hih bang hi ding hi: Biakna tau a kizawh khit ciangin a tungah meihal biakna piakna leh biakna piakna ganhing site thehna tawh apna a bawl ding na hi hi.
  </para>
  <para style="p">
    <verse number="19" style="v"/>Zadok suan leh khak ahi Levi siampite pen keima na a sem dingin ka omna-ah a hong pai dingte ahi uh hi. Topa Pasian keimah in hih thu kong pia hi. Mawhna hangin biakna-a piak dingin amaute tungah bawngtal khat na pia ding hi.
  </para>
  <para style="p">
    <verse number="20" style="v"/>Nangmah in a sisan pawlkhat la-in biaknatau kiu li-a om ki lite, biakna tau paito a laizang kiute, leh a kimkot-a om a geihualte na nuh ding a, hih bangin hihna tawh biakna tau sian’ suahin na ap ding hi.
  </para>
  <para style="p">
    <verse number="21" style="v"/>Mawhna hangin biakna-in a kipia bawngtal pen la-in biakinn huang pualam, a mun hong kigenna sanah a hal ding na hi hi.
  </para>
  <para style="p">
    <verse number="22" style="v"/>A zing ciangin pauban’na a om lo keeltal khat la-in mawhna hangin biakna-in na pia ding hi. Bawngtal si tawh na sian’ suah mah bangin hih keeltal si tawh zong biakna tau na sian’suah ding hi.
  </para>
  <para style="p">
    <verse number="23" style="v"/>Hih bangin sian’suahna na man khit ciangin, paubanna a om lo bawngtal khat leh tuutal khat na la ding a,
  </para>
  <para style="p">
    <verse number="24" style="v"/>Topa ahi keima kiangah nong paipih ding hi. Siampite in tua ganhingte tungah ci thehin, keimah hong biakna-in tua ganhingte hal ding uh hi.
  </para>
  <para style="p">
    <verse number="25" style="v"/>Mawhna hangin biak piakna-in ni sagih sung nisimin, paubanna a om lo keeltal khat, bawngtal khat, leh tuutal khat a pia ding na hi uh hi.
  </para>
  <para style="p">
    <verse number="26" style="v"/>Siampite in ni sagih sung biakna tau apna bawlin zat theih dingin a baihsa-in omsak ding uh hi.
  </para>
  <para style="p">
    <verse number="27" style="v"/>Hih bangin ni sagih sung a hih khit uh ciangin, a ni giat ni-a kipanin siampite in meihal biakna leh thunuam-a biak piaknate, biakna tau tungah piak ding kipan ding uh hi. Tua ciangin note tungah kei ka lungkim ding hi. Topa Pasian keimah in hih thu ka gen khin hi,” hong ci hi.
  </para>
  <chapter number="44" style="c"/>
  <para style="p">
    <verse number="1" style="v"/>Tua ciangin a mipa in nisuahna lam biakinn huang kongpi pua-ah hong paipih a, a kongpi na kikhak hi.
  </para>
  <para style="p">
    <verse number="2" style="v"/>Topa in kei kiangah, “Hih kongpi kikhak paisuak ding a, kihong kik ngei lo ding hi. Israelte’ Topa Pasian keimah in hih kongpi tawn khin ka hih manin kuamah dang in tawn thei nawn lo ding a, a kikhak den ding ahi hi.
  </para>
  <para style="p">
    <verse number="3" style="v"/>Ahi zongin hih lai-ah gam-uk na a sem laitak ulianpa pen keima omna-ah biakna an siangtho a ne dingin hong pai thei ding hi. Amah hong pai ciangin inndeipi tawnin inndei sungnung kongvangah hong lutin tua lai mahah pusuak ding hi,” hong ci hi.
  </para>
  <para style="p">
    <verse number="4" style="v"/>Tua ciangin a mipa in leilu lam kongpi tawnin biakinn mai-ah hong paipih a, ka khuadak leh, Topa’ biakinn sung khempeuh, ama minthan’na tawh na kidim hi. Kei zong leilak kiden’na-in ka boksuk hi.
  </para>
  <para style="p">
    <verse number="5" style="v"/>Tua ciangin Topa in kei kiangah, “Ezekiel aw, tu-a na muh ding nate leh na zak ding thute khempeuh hoih takin ciamteh in. Ka biakinn a kizat nading ngeina om khempeuh tu-in a hong gen ding ka hi hi. Biakinn sunga pai thei dingte leh Siangthopen Munah a pai thei lo dingte khempeuh lim takin ciamteh in.
  </para>
  <para style="p">
    <verse number="6" style="v"/>A lehdo thei hih Israel mite’ tungah Topa Pasian keimah in ka gen thute, hih bangin gen in. No Israel mite aw, a beisa hun-a a muhdahhuai na gamtatnate khempeuh uh khawl un.
  </para>
  <para style="p">
    <verse number="7" style="v"/>Keimah biakna-in sathaute leh sasite nong piak uh ciangin, keima thu a mang lo, vun a ki-at lo gamdang mite a sungah na lutsak uh a, ka biakinn na ninsak uh hi. Tua bangin a muhdahhuai na gamtatnate uh tawh ka thuciamna na siasak uh hi.
  </para>
  <para style="p">
    <verse number="8" style="v"/>Ka biakinn sungah biakna ngeinate na zui kei uh a, ka biakinn sungah gamdang mite peuh na na semsak uh hi.
  </para>
  <para style="p">
    <verse number="9" style="v"/>“Tua ahih ciangin Topa Pasian in tu-in kong genin ah: Vun ki-at lo gamdang mite peuhmah ka biakinn sungah lut lo ding uh a, note lakah a teeng gamdang mite nangawn lut lo ding uh hi.
  </para>
  <para style="p">
    <verse number="10" style="v"/>No Israel midangte tawh kei hong nusia khawmin milim a bia Levi mite in zong daan thuak ding uh hi.
  </para>
  <para style="p">
    <verse number="11" style="v"/>Amaute in biakinn kong cin’ leh biakinn sung nasepte sem thei ding uh hi. Meihal biakna-a kipia ganhingte leh mite in biakna-in a piak ganhingte go thei ding uh a, mite’ na a sepsak dingin tavuan la ding uh hi.
  </para>
  <para style="p">
    <verse number="12" style="v"/>Ahi zongin amaute in milim biakna lamah Israel mite makaih-in mawhna sungah Israel mite tun’pih uh ahih ciangin, amaute daan ka piak ding, Topa Pasian keimah nakpi takin ka kiciam hi.
  </para>
  <para style="p">
    <verse number="13" style="v"/>Amaute in keima siampi na sem loin, keima biakna na a siangtho nate nai-ah pai thei loin, Siangthopen Munah zong lut thei lo ding uh hi. Hihte pen, a muhdahhuai a gamtatnasate uh hangin a daan uh ahi hi.
  </para>
  <para style="p">
    <verse number="14" style="v"/>Ahi zongin biakinn sunga nasep a kisam dangte a sem dingin amaute ka seh thei ding hi, ci-in gen in,” hong ci hi.
  </para>
  <para style="p">
    <verse number="15" style="v"/>Tua ciangin Topa Pasian in kei kiangah, “Zadok suan leh khak Levi mi siampite ahih leh, Israel mi adangte in kei hong nusiat lai takun, amaute in citakin biakinn sungah keima na hong sem uh ahih manin, tu-in amaute in keima na hong semin, keimah biakna-in sathaute leh sasite keima kiangah hong pia ding uh hi.
  </para>
  <para style="p">
    <verse number="16" style="v"/>Ka biakinn sungah amaute lutin, ka biakna tau-ah nasemin, biakinn sunga biaknate-ah makai ding uh hi.
  </para>
  <para style="p">
    <verse number="17" style="v"/>A tual sungnung paina kongpi-ah a lut uh ciangin saihadial puan silh ding uh hi. Tual sungnung sung leh biakinn sungah na a sep lai takun samul puan peuhmah silh lo ding uh hi.
  </para>
  <para style="p">
    <verse number="18" style="v"/>Amaute in saihadial puan khimin, saihadial puan tengin, khua-ul a suaksak thei kawnggak gak lo ding uh hi.
  </para>
  <para style="p">
    <verse number="19" style="v"/>Mi dangte a omna biakinntual puanung ah a pusuah ma-un, biakinn sungah na a sep lai takun a zat uh puante suahin inndei siangtho sungah nusia ding uh hi. Tua lai panin amaute in puan dangte silhin pusuak ding uh hi. Tua hi kei leh a biakna puan siangte un mi dangte lawh kha ding hi.
  </para>
  <para style="p">
    <verse number="20" style="v"/>“Amaute in a sam uh mettol lo ding uh a, a sau lua-in zong hawi lo ding uh hi. A kilawm ciang bek khat-in met ding uh hi.
  </para>
  <para style="p">
    <verse number="21" style="v"/>Biakinntual sungnung ah a lut ma-un siampite in leenggahzu ne lo ding uh hi.
  </para>
  <para style="p">
    <verse number="22" style="v"/>Meigong numei ahi a, a kimasa numei ahi zongin zi-in nei lo ding uh a, Israel nungak, ahih kei leh siampite’ zi meigongte ten’pih ding uh hi.
  </para>
  <para style="p">
    <verse number="23" style="v"/>“Amaute in ka mite tungah, biakna na a siangtho leh a mawkmawk nate, leh a nin leh a siang nate a kilamdan’na hilh ding uh hi.
  </para>
  <para style="p">
    <verse number="24" style="v"/>Thu nei khatpeuh peuh a om ciangin, keima ngeina omsa tawh kizui-in thu khen ding uh hi. A kiseh pawite a ngeina omsa bangin bawl ding uh a, sabbathte siangthosak ding uh hi.
  </para>
  <para style="p">
    <verse number="25" style="v"/>Siampite pen misi lawn’na tawh kininsak lo ding uh hi. Ahi zongin, a nu uh ahi a, a pa uh ahi a, a sanggam pasal uh ahih kei leh pasal a nei nai lo a sanggam numeite uh hangin kininsak thei ding uh hi.
  </para>
  <para style="p">
    <verse number="26" style="v"/>Amaute a kisian’suah khit uh nipi kal khat khit ciang bekin,
  </para>
  <para style="p">
    <verse number="27" style="v"/>biakinntual sungnung ah pai-in biakinn sungah na a sep kik theih nadingun kisian’suahna biakna pia ding uh hi. Topa Pasian in hih thu ka gen khin hi.
  </para>
  <para style="p">
    <verse number="28" style="v"/>“Israel mite tungah ka piak, khang khat pan khang khatah a kiluah suksuk ding sung panin siampite’ tanh in siampi nasepna za ahi hi. Amaute in Israel mite lakah neihsa gamh nei lo ding uh hi. Amaute’ kisapna khempeuh ah kei a kicing khin ka hi hi.
  </para>
  <para style="p">
    <verse number="29" style="v"/>An tawh biakna, mawhna leh khialhna hanga biakna, leh Israel mite lak panin keima adingin a kipia khiate khempeuh amaute in ne ding uh hi.
  </para>
  <para style="p">
    <verse number="30" style="v"/>Anpal sung panin a limcipen teng leh kei tungah hong kipia na khempeuh, amaute in tang ding uh hi. Israel mite’ inn sungah ka thupha a tun’ theihna dingin amaute in anlum a em simun, biakna-in siampite tungah a em masak penpen uh pia ding uh hi.
  </para>
  <para style="p">
    <verse number="31" style="v"/>Siampite in vasa ahi a, ganhing ahi zongin, sa nek baang hita leh ama thu-in a si tawm mawkte hita leh, ne lo ding uh hi.
  </para>
  <chapter number="45" style="c"/>
  <para style="p">
    <verse number="1" style="v"/>“Israel minamte tungah piak dingin leitang a kihawm ciangin, Topa tanh dingin seh khat kituam koih ding hi. Tua a kituam koih leitang in a dung tong tul sawmnih leh tul nga hi ding a, a vai tong tul sawmnih hi ding hi. Tua sung khempeuh a siangtho biakna leitang hi ding hi.
  </para>
  <para style="p">
    <verse number="2" style="v"/>Hih leitang sung panin biakinn ding tawh kisai-in a dung tong za nga, a vai tong za nga mah kisehin, tua banah a kimkot tong sawmnga paisuak mun awng tawh hi lai ding hi.
  </para>
  <para style="p">
    <verse number="3" style="v"/>Hih biakna leitang siangtho sung panin siangthopen mun leh biakinn mun dingin a sau lam tong tul sawmnih leh tul nga, a zai lam tong tul sawm kisehkhia ding hi.
  </para>
  <para style="p">
    <verse number="4" style="v"/>Hih a kisehkhia mun sung teng pen biakna leitang siangtho hi ding a, Topa’ biakinn sungah na a sem siampite ading hi ding hi. Hih mun sung teng pen siampite’ inn lam nading mun leh biakinn lam nading mun siangtho hi ding hi.
  </para>
  <para style="p">
    <verse number="5" style="v"/>Hihte banah, a dung tong tul sawmnih leh tul nga, a vai tong tul sawm a pha seh khat kibawl leuleu ding a, biakinn sungah na a sem Levi mite’ ading hi ding hi. Tua sung tengah amaute’ ten’ nading khua om ding hi.
  </para>
  <para style="p">
    <verse number="6" style="v"/>Khuapi huang sung dingin a dung tong tul sawmnih leh tul nga, a vai tong tul nga a pha leitang khat kiseh khia ding hi. Hih mun pen a siangtho leitang tawh kizom pah ding a, Israel mite khempeuh ading hi ding hi.
  </para>
  <para style="p">
    <verse number="7" style="v"/>“Gam sung a uk uliante’ adingin zong leitang kiseh khia ding hi. A siangtho leitang leh khuapi huang panin kipanin nitumna lamah gamgi ciang, nisuahna lamah zong gamgi ciang mah hi ding a, nitumna pan nisuahna lam gamgi pen Israel minamte khat in a ngah zah tanh mah hi ding hi.
  </para>
  <para style="p">
    <verse number="8" style="v"/>Hih mun teng pen Israel gamsung panin a uk uliante’ neih hi ding hi. Tua ahih manin amaute in Israel mite bawlsia nawn lo ding uh a, mun a om lai teng khempeuh, a minam zui-in Israel minamte tangsak ding uh hi.
  </para>
  <para style="p">
    <verse number="9" style="v"/>“Topa Pasian in hih bangin ci hi: No Israel a uk uliante aw, na mawh gamtatna uh sau vei lua zo ta hi. Na ngongtatnate uh leh mi na nenniamnate uh khawl un la, thuman thutangin na sem un. Amau leitang panun ka mite notkhia nawn kei un. Topa Pasian keimah in hih thu kong gen hi.
  </para>
  <para style="p">
    <verse number="10" style="v"/>“Mi khempeuh in tawisuang man leh tehna man zang ding uh hi.
  </para>
  <para style="p">
    <verse number="11" style="v"/>An tehna bung leh tui tehna bung kikim ding a, a kizang ding etkakna pen beem hi ding hi. Beem khatah an bung sawm, tui bung sawm mah hi ding hi.
  </para>
  <para style="p">
    <verse number="12" style="v"/>A gik tehna pen, gerah sawmnih ciang shekel khat, shekel sawmguk ciangin mina khat hi ding hi.
  </para>
  <para style="p">
    <verse number="13" style="v"/>“Biakna na piak nading zia uh pen, mangbuh na neih zah uh pan seh sawmguk suah sehkhat, mangbuhham zong seh sawmguk suah sehkhat mah,
  </para>
  <para style="p">
    <verse number="14" style="v"/>sathau na neih sung uh pan seh za-ah khat (bung tawh teh-in bung sawm ciangin beem khat-a seh),
  </para>
  <para style="p">
    <verse number="15" style="v"/>tuu na neih sung uh pan za nih ciangin khat hi ding hi. Hihte pen an tawh biakna, meihal biakna, thunuam-a biak piaknate hi a, na mawhnate uh a mai theih nading ahi hi. Topa Pasian in hih thu kong pia hi.
  </para>
  <para style="p">
    <verse number="16" style="v"/>Israel mi khempeuh in hihte pen biakna-a piak dingin, amau a uk ulianpa tungah puak ding uh hi.
  </para>
  <para style="p">
    <verse number="17" style="v"/>Gam uk ulianpa in meihal biakna-a piak ding ganhingte, an tawh biakna-a zat dingte, leh pawi khempeuh, kha det ni, sabbath nite-in Israel mibuppite’ adingin tuiphih biaknate a piak ding ama nasep ahi hi. Israel mite’ mawhna a mai theih nadingin mawhna hanga biakna, an tawh biakna, meihal biakna, leh thunuam-a biak piakna-a zat dingte khempeuh amah in a sikh ding ahi hi.
  </para>
  <para style="p">
    <verse number="18" style="v"/>“Topa Pasian in hih bangin ci hi. Kha khat a, a ni masa ni-in pauban’na a om lo bawngtal khat biakna-in pia-in biakinn a siangsak ding na hi uh hi.
  </para>
  <para style="p">
    <verse number="19" style="v"/>Siampipa in mawhna hanga biak piakna ganhing si pawlkhat la-in biakinn kongkhuamte, biakna tau kiu lite, leh tual sungnung lutna kongkhuamte nuh ding hi.
  </para>
  <para style="p">
    <verse number="20" style="v"/>Tua mah bangin tua kha a ni sagih ni-in zong, tup lohpi leh theih lohna hangin a khial kha mite’ adingin sian’ suahna a bawl ding na hi uh hi. Tu-a bang danin biakinn na siangthosak ding uh hi.
  </para>
  <para style="p">
    <verse number="21" style="v"/>A kha masa a ni sawm-le-li ni-in Paisan Pawi bawl na kipan ding uh a, mi khempeuh in ni sagih sung silngo sawhloh anlum na ne ding uh hi.
  </para>
  <para style="p">
    <verse number="22" style="v"/>Tua pawi bawl a kipat ni-in gam uk ulianpa in amah leh gamsung mi khempeuh adingin mawhna hanga biak piakna-in bawngtal khat pia ding hi.
  </para>
  <para style="p">
    <verse number="23" style="v"/>Tua pawi ni sagih sung ni simin pauban’na a om lo bawngtal sagih leh tuutal sagih la-in Topa tungah meihal biakna-in pia ding a, tua ban-a mawhna hanga biakna-in nisimin keeltal khat zong a pia ding ahi hi.
  </para>
  <para style="p">
    <verse number="24" style="v"/>Bawngtal leh tuutal a kipia zah tawh kizui-in an tawh biak nadingin an bung khat pai leh sathau bing khat pai tawh piakhawm ding hi.
  </para>
  <para style="p">
    <verse number="25" style="v"/>A kha sagihna a ni sawm-le-nga ni-in nipi kal khat sung a kibawl ding Buk Pawi kipan ding a, mawhna hanga biak piakna, meihal biakna, leh an tawh biakna-a piak dingin an leh sathaute, nisimin a kisam zah, gam uk ulianpa in pia ding hi.
  </para>
  <chapter number="46" style="c"/>
  <para style="p">
    <verse number="1" style="v"/>“Topa Pasian in hih bangin ci hi: Nisuahna lama om, tual sungnung kongpi pen nasep ni guk hun sung teng kikhakcip ding a, ahi zongin sabbath ni leh kha det ni-in kihong ding hi.
  </para>
  <para style="p">
    <verse number="2" style="v"/>Siampite in meihal biakna leh thunuam-a biakna a piak lai takun, gam uk ulianpa pen tual puanung lam panin inndei lianpi kongpi-ah pai-in kongpi khuamte gei-ah ding ding a, tua kongpi ah bia-in tua khit ciangin pusuak kik ding hi. Nitak mateng tua kongpi kikhak lo ding hi.
  </para>
  <para style="p">
    <verse number="3" style="v"/>Sabbath ni leh kha det ni simin mi khempeuh in zong tua kongpi mai-ah Topa bia-in kun ding uh hi.
  </para>
  <para style="p">
    <verse number="4" style="v"/>Gam uk ulianpa in sabbath ni-in meihal biak nadingin pauban’na a om lo tuuno guk leh tuutal khat pia ding hi.
  </para>
  <para style="p">
    <verse number="5" style="v"/>Tua ganhingte tawh a piak khawm ding an tawh biak piak nadingin zong, tuutal khat ciangin an bung khat kizuisak ding a, tuunote tawh piak khop ding pen ama piak nop zahzah hi ding hi. An bung khat a piakna-ah sathau bing dim khat tawh kizuisak ding hi.
  </para>
  <para style="p">
    <verse number="6" style="v"/>Kha det ni ciangin pauban’na a om lo bawngtal khat, tuuno guk, leh tuutal khat hi ding hi.
  </para>
  <para style="p">
    <verse number="7" style="v"/>Tuate tawh piakkhop dingin an tawh biak piak nadingin bawngtal, tuutalte khat ciangin an bung khat pai, leh tuunote tawh piakkhop ding pen ama piak nop zahzah hi ding hi. An bung khat a piakna-ah sathau bing dim khat tawh kizuisak ding hi.
  </para>
  <para style="p">
    <verse number="8" style="v"/>Gam uk ulianpa in a kuan lama a tot lampi teng mah, a ciah ciangin tawnin, inndeipi kongpi mah-ah pusuak ding hi.
  </para>
  <para style="p">
    <verse number="9" style="v"/>“A kiseh pawi hunte-ah Topa bia dingin hong pai mite khempeuh pen a lutna kongpi zui-in kileh kik lo ding uh a, tang takin paisuak ding uh hi. Leilu lam kongpi panin a lutte, leitaw lam kongpi-ah ciah ding uh a, leitaw lam kongpi panin a lutte, leilu lam kongpi-ah ciah ding uh hi.
  </para>
  <para style="p">
    <verse number="10" style="v"/>Gam uk ulianpa zong mihonte mah tawh lutin, amaute mah tawh pusuak khawm ding hi.
  </para>
  <para style="p">
    <verse number="11" style="v"/>Pawi nite leh a kiseh pawi hunte-ah an tawh biakna-a piak ding pen, bawngtal ahi a, tuutal ahi zongin khat ciangin an bung khat in zui ding a, tuunote tawh piakkhawm ding pen a mite’ piak nop zahzah hi ding hi. An bung khat a kipiak ciangin sathau bing dim khat in zui ding hi.
  </para>
  <para style="p">
    <verse number="12" style="v"/>Gam uk ulianpa in ama ut thu-in biakna pia a,meihal biakna ahi a, thunuam-a biakna ahi zongin khatpeuh peuh a piak ciangin, ama lut nadingin nisuahna lama om tual sungnung kongpi kihon’sak ding hi. Amah in sabbath ni-a biakna piakna a bawl mah bangin pia ding hi. Amah a ciahkik khit ciangin a kongpi kikhak ding hi.
  </para>
  <para style="p">
    <verse number="13" style="v"/>“Gam uk ulianpa in meihal biakna-a piak dingin pauban’na a om lo kum khat a pha tuuno khat, zingsang simin Topa tungah biakna-in pia ding hi. Hih pen nisimin a kipia ding ahi hi.
  </para>
  <para style="p">
    <verse number="14" style="v"/>Mangbuhnel lawh dim khat leh a meek khoppih ding sathau hai khat tawh, an tawh biakna-in zong, ni simin pia ding hi. Hih meihal biakna piakna ngeina in a kip paisuak ding ahi hi.
  </para>
  <para style="p">
    <verse number="15" style="v"/>Tua bangin tuuno, mangbuhnel, leh sathau, zingsang simin Topa tungah meihal biakna a kipia ngitnget ding ahi hi.
  </para>
  <para style="p">
    <verse number="16" style="v"/>“Topa Pasian in hih bangin ci hi: Gam uk ulianpa in ama neihsa leitang mun khatpeuh peuh, a tapate khatpeuh peuh tungah a piak leh, tua leitang ngah a tapa in a luah gamh-in nei paisuak ding hi.
  </para>
  <para style="p">
    <verse number="17" style="v"/>Ahi zongin gam uk ulianpa in ama nasemte khatpeuh tungah leitang a piak leh, suahtakna kum a tun’ ciangin tua leitang pen a pia gam uk ulianpa’ neihsa suak kik ding hi. Bang hang hiam cih leh tua leitang in ama neihsa hi a, amah leh a tapate bek in nei paisuak thei ding uh hi.
  </para>
  <para style="p">
    <verse number="18" style="v"/>Gam uk ulianpa in mi dangte’ neihsa leitang laksak ngei lo ding hi. Ama tungah a kipia leitang sung panin a tapate khenkhia bek ding hi. Ka mite’ leitang laksakin, bawlsia lo ding hi, ci-in gen in,” hong ci hi.
  </para>
  <para style="p">
    <verse number="19" style="v"/>Tua ciangin a mipa in biakinn tual sungnung leitaw lama om kongpi gei-a inndeite-ah hong paipih hi. Hih inndeite pen siampite’ zat ding a siangtho inndeite ahi hi. Amah in tua inndeite omna nitumna lam pang mong hong kawk a,
  </para>
  <para style="p">
    <verse number="20" style="v"/>“Hih mun pen, siampite in mawhna leh khialhna hangin biakna-in a kipia sate a huanna mun, leh an tawh biak piaknate a em nading mun ahi hi. Hih pen, tual puanung ah biakna sa leh ante paipih kha loin, tua a siangtho nate tawh tual puanung-a om mite a lawhsak khak loh nading uh ahi hi,” hong ci hi.
  </para>
  <para style="p">
    <verse number="21" style="v"/>Tua ciangin tual puanung-ah hong pusuahpih a, a tual kiu lite hong lak hi. Tua tual kiu lite munah tualno khat ciat na om hi.
  </para>
  <para style="p">
    <verse number="22" style="v"/>Tua tualnote tong sawmli sau-in tong sawmthum zai a, a vekpi-in a golna kikim hi.
  </para>
  <para style="p">
    <verse number="23" style="v"/>Tua tualno lite a umna kawm dingin suang kiciang ciat a, tua a kawmte belin meikhuk om hi.
  </para>
  <para style="p">
    <verse number="24" style="v"/>A mipa in, “Hihte pen, mite in biakna-in a piaksate, biakinn sung nasemte in a huanna anbuk ahi hi,” hong ci hi.
  </para>
  <chapter number="47" style="c"/>
  <para style="p">
    <verse number="1" style="v"/>Tua ciangin biakinn lutna kongkhak-ah hong paipih kik hi. Biakinn kongkhak sangkil nuai panin tui luang a, biakinn ngatna nisuahna lamah luang sukin, biaknatau leitaw lam pang tawnsuk hi.
  </para>
  <para style="p">
    <verse number="2" style="v"/>Tua ciangin a mipa in a leilu lam kongpi tawnin hong pusuahpih a, nisuahna lam kongpi pua lamah hong paipih hi. Leitaw lam kulhkongpi-ah a tui hong luangkhia hi.
  </para>
  <para style="p">
    <verse number="3" style="v"/>A mipa in a tehna piciang tawi-in a tui luan’na nisuahna lam tong tul khat ciang dong teh suk a, a tui kei hong ngaptan sak hi. A tui pen siakmit ciang bek thuk hi.
  </para>
  <para style="p">
    <verse number="4" style="v"/>Tua ciangin tong tul khat ciang teh suk leuleu a, tua lai-ah a tui hong ngaptan sak a, khuk ciang tum hi. Tong tul khat ciang teh suk leuleu-in a tui hong ngaptan sak a, ka kawng ciang tum hi.
  </para>
  <para style="p">
    <verse number="5" style="v"/>Tua ciangin tong tul ciang mah teh suk lai leuleu a, a lui tui thuk lua ta ahih manin ka ngap zo kei hi. Thuk lua ahih manin a tui i peek loh buangin a kikantan zo ding hi lo hi.
  </para>
  <para style="p">
    <verse number="6" style="v"/>Tua ciangin amah in, “Ezekiel aw, hihte khempeuh hoih takin ciamteh in,” hong ci hi.
  </para>
  <para style="p">
    <verse number="7" style="v"/>tua lai mun ka tun ciangin a gun lang nih tuakah singkung tampi tak a po ka mu hi.
  </para>
  <para style="p">
    <verse number="8" style="v"/>Amah in kei kiangah, “Hih tui pen nisuahna lam manawhin gam sung nawkin Jordan Kuam-ah luang sukin Si Tuipi sung tung hi. Si Tuipi a tun’ ciangin hih tui in tuipi tui pen, tuisiang suaksak kik hi.
  </para>
  <para style="p">
    <verse number="9" style="v"/>Hih tui a luan’na mun peuhpeuh ah ganhing namkim leh ngasa tampi om hi. Hih tui in Si Tuipi tui siangsak kikin, a luan’na peuhpeuh ah nuntakna omsak kik ding hi.
  </para>
  <para style="p">
    <verse number="10" style="v"/>En-gedi khua panin En-eglaim khua ciang dong tuipi dungah ngasa bengte omin, tua dungah a ngen uh zalin pho keu ding uh hi. Mediterranean Tuipi sungah ngasa om zah mah bangin ngasa nam tampite om ding hi.
  </para>
  <para style="p">
    <verse number="11" style="v"/>Ahi zongin tuipi dunga om nawng lakte leh bualte-a om tuite siang lo ding a, cikhuk dingin tuaci-in om lai ding uh hi.
  </para>
  <para style="p">
    <verse number="12" style="v"/>Hih gun pang tuakah a gah nek dingin singkung nam khempeuh po ding hi. A tehte pulh ngei lo ding a, a gah tawh zong kilawi ngei lo ding hi. Biakinn panin a luangkhia tui ngah ding uh ahih manin kha simin a gah thak gah tawntung ding uh hi. A singgahte an ding hi ding a, a tehte zatui in kizang ding hi,” hong ci hi.
  </para>
  <para style="p">
    <verse number="13" style="v"/>Tua ciangin Topa Pasian in kei kiangah, “Israel minam sawm leh nihte’ gamh dingin leitang hawm ding gamgi in hih bang hi ding hi. Josef minamte in a dangte’ ngah zah nih ngah ding uh hi.
  </para>
  <para style="p">
    <verse number="14" style="v"/>Hih gam amaute’ tanh dingin ka piak nading thu, na pu na pate uh tungah thupi takin ka kiciam khin zo hi. Tua ahih manin tu-in note lakah a kikim dimdiamin hawm un.
  </para>
  <para style="p">
    <verse number="15" style="v"/>“Leilu lam gamgi pen, Mediterranean Tuipi panin kipanin Hethlon khuapi-ah, Hamath khua lutna-ah, Zedad khuapi-ah,
  </para>
  <para style="p">
    <verse number="16" style="v"/>tua panin Berothah leh Sibraim khuapite-ah (hih khuate pen Damaskas kumpi gam leh Hamath kumpi gam kikalah om hi), tua panin Hazerhattikon khuapi (Hauran kumpi gam gamgi gei-a om) hi ding hi.
  </para>
  <para style="p">
    <verse number="17" style="v"/>Leilu lam gamgi pen Mediterranean tuipi-a kipanin nisuahna lam manawhin Damaskas leh Hamath gamgi-a om Hazarenan khuapi ciang hi ding hi.
  </para>
  <para style="p">
    <verse number="18" style="v"/>“Nisuahna lam gamgi pen, Damaskas leh Hauran gamgi kituahna panin hong kipan sukin, Jordan Gun zuisuk a, Jordan Gun nitumna lam pang Israel gam hi-in, nisuahna lam pang Gilead gam hi a, tua panin Si Tuipi kimang sukin Tamar khuapi ciang hi suk ding hi.
  </para>
  <para style="p">
    <verse number="19" style="v"/>“Leitaw lam gamgi pen, Tamar khuapi panin hong kipanin Meribathkadesh bual hong nawk a, tua panin sak nitumna lam manawhin Izipt gamgi zui toin Mediterranean Tuipi sun ding hi.
  </para>
  <para style="p">
    <verse number="20" style="v"/>“Ni tumna lam gamgi pen, Mediterranean Tuipi hi toin Hamath khua lutna tawh a kitang ciang hi to ding hi.
  </para>
  <para style="p">
    <verse number="21" style="v"/>“Tua ahih ciangin hih gam sung teng, no Israel minamte lakah hawm un.
  </para>
  <para style="p">
    <verse number="22" style="v"/>Note adingin na neih kip tawntung ding uh gamh hi ding hi. Hih leitang na hawm uh ciangin note lakah hong teengin ta a nei khinsa minam dangte zong note mah bangin tanh na pia ding uh hi. Amaute pen Israel minam taktakte mah bangin na ngaihsun ding uh a, Israel minam dangte mah bangin leitang hawmna-ah aii sawk thei ding uh hi.
  </para>
  <para style="p">
    <verse number="23" style="v"/>Note’ lakah a teeng gamdang mite in amau’ ten’na minamte tawh leitang ngah khawm ding uh hi. Topa Pasian in hih thu kong gen khin hi.
  </para>
  <chapter number="48" style="c"/>
  <para style="p">
    <verse number="1" style="v"/>“Leilu lam gamgi pen, Mediterranean Tuipi panin kipanin Hethlon khuapi-ah, Hamath khua lutna-ah, tua panin Damaskas leh Hamath gamgi kituahna san a, om Hazarenan khuapi ciang sun ding hi. Minam khat in leitang khen khat ciat ngah ding uh a, a kikal uh gamgite pen gambup nisuahna gamgi panin gambup nitumna gamgi ciang hi ding a, leilu lam panin a hawm uh kipan suk ding uh hi. Leilu lam a khungnungpen ah Dan minamte,
  </para>
  <para style="p">
    <verse number="2" style="v"/>a zomah Asher minamte,
  </para>
  <para style="p">
    <verse number="3" style="v"/>a zomah Naftali minamte,
  </para>
  <para style="p">
    <verse number="4" style="v"/>a zomah Manasseh minamte,
  </para>
  <para style="p">
    <verse number="5" style="v"/>a zomah Efraim minamte in nisuahna pan nitumna dongah Manasseh tawh kigamgi ding uh hi,
  </para>
  <para style="p">
    <verse number="6" style="v"/>a zomah Reuben minamte,
  </para>
  <para style="p">
    <verse number="7" style="v"/>a zomah Judah minamte, hi ding hi.
  </para>
  <para style="p">
    <verse number="8" style="v"/>“Tuate zomah, Pasian’ adingin a kipia leitang hi ding a, a zaina pen leilu lam panin a kipan leitaw lam tong tul sawmnih leh tul nga hi ding hi. A dung lam pen gambup nisuahna gamgi panin gambup nitumna gamgi dong, minam dangte’ ngah zah tanh mah hi ding a, a laizang sanah biakinn om ding hi.
  </para>
  <para style="p">
    <verse number="9" style="v"/>Topa’ adingin a kipia leitang in a sauna tong tul sawmnih leh tul nga hi ding a, a zaina tong tul sawmnih hi ding hi.
  </para>
  <para style="p">
    <verse number="10" style="v"/>Siampite in hih a siangtho leitang sung panin tanh ngah ding uh a, leilu lam pang leh leitaw lam pang tong tul sawmnih leh tul nga tuak hi-in, nisuahna lam leh nitumna lam pang tong tul sawm tuak hi ding hi. Siampite’ ngahna sung hih leitang laizangah Topa’ biakinn om ding hi.
  </para>
  <para style="p">
    <verse number="11" style="v"/>Hih mun teng pen Zadok’ suan leh khak siampite ading ahi hi. Bang hang hiam cih leh hih mite in Israel midangte a gamtat khialh uh ciangin Levi midangte bangin va zui lo uh a, citakin keima na hong sem uh hi.
  </para>
  <para style="p">
    <verse number="12" style="v"/>Tua ahih manin Levi midangte’ zomah hih bangin a mun tuam diak khat nei ding uh a, tua mun in a siangthopen mun khat hi ding hi.
  </para>
  <para style="p">
    <verse number="13" style="v"/>Hih siampite’ zomah Levi mite in leitang ngah ding uh a, a sauna tong tul sawmnih leh tul nga hi-in, a zaina tong tul sawm hi ding hi.
  </para>
  <para style="p">
    <verse number="14" style="v"/>Topa tungah a kipia hih leitang siangtho pen, leitang khempeuh panin a hoihpen hi a, hih leitang sung panin mun khatpeuh peuh zuak thei lo, adang tawh zong kheek thei lo, midang tungah zong pia thei lo ding hi. Hih leitang in a siangtho leitang hi a, Topa’ aa ahi hi.
  </para>
  <para style="p">
    <verse number="15" style="v"/>“A om lai leitang, a sauna tong tul sawmnih leh tul nga, leh a zaina tong tul nga pen a siangtho leitang hi loin a mawkmawk leitang hi ding a, mite’ taang zat ding mun hi ding hi. Ten’ nading leh a mun awngthawl hi ding a, a laizang-ah khuapi om ding hi.
  </para>
  <para style="p">
    <verse number="16" style="v"/>A khuapi golna in a dung a vai-in a kikim hi ding a, a pang li-in pang khat ciangin tong tulli leh tong za nga hi ding hi.
  </para>
  <para style="p">
    <verse number="17" style="v"/>Khuapi kimkot pai suak-ah tong za nih leh tong sawmnga paisuak a zai mun awng om ding hi.
  </para>
  <para style="p">
    <verse number="18" style="v"/>Khuapi a kilam khit ciangin a siangtho leitang lamah a awng lai, nisuahna lam tong tul sawm, nitumna lam tong tul sawm a om lai teng pen khuapi sungah a teengmite in a khawh ding leitang hi ding hi.
  </para>
  <para style="p">
    <verse number="19" style="v"/>Khuapi sunga nasem-a om mi peuhmah in Israel minam sung panin kuamah deidanna om loin hih leitang kho thei ding uh hi.
  </para>
  <para style="p">
    <verse number="20" style="v"/>Hih a kisehkhia leitang buppi pen a pang li-in tong tul sawmnih leh tul nga pai hi ding a, hih pen leitang siangtho leh khuapi huam sung kigawm hi ding hi.
  </para>
  <para style="p">
    <verse number="21-22" style="v"/>A pang li-in tong tul sawmnih leh tul nga paisuak a pha, Topa adingin a kipia leitang leh khuapi huam teng a kilak khiat khit ciangin, a pang tuaka om lai leitang, nitumna lamah tuipi dong, nisuahna lamah gambup gamgi dong, gam uk uliante ading hi ding hi. Hih leitang kipia kikal sungah, biakinn, Topa tungah a kipia leitang, Levi mite a kipia leitang, leh khuapi huam leitangte om ding a, gam uk uliante’ leitang in hihte laitaak ding hi. Hih gam uk uliante’ leitang pen leilu lamah Judah Minamte’ aa, leh leitaw lamah Benjamin Minamte’ aa kikal-ah om ding hi.
  </para>
  <para style="p">
    <verse number="23" style="v"/>“Hih leitang panin leitaw lam pangah, Israel minam a om laite in leitang ngah ding uh a, a kikal uh gamgite pen gambup nisuahna gamgi panin gambup nitumna gamgi ciang hi ding a, leilu lam panin a hawm uh kipan suk ding uh hi. Leilu lam a khungnung penah a ngah ding Benjamin minamte,
  </para>
  <para style="p">
    <verse number="24" style="v"/>a zomah Simeon minamte,
  </para>
  <para style="p">
    <verse number="25" style="v"/>a zomah Issakhar minamte,
  </para>
  <para style="p">
    <verse number="26" style="v"/>a zomah Zebulun minamte,
  </para>
  <para style="p">
    <verse number="27" style="v"/>a zomah Gad minamte, hi ding hi.
  </para>
  <para style="p">
    <verse number="28" style="v"/>Leitaw lam panin Gad minamte a kipia leitang banah gambup gamgi om ding a, Tamar khuapi panin kipanin Meribath-kadesh bual nawk ding a, tua panin sak nitumna lam manawhin Izipt-te tawh gamgi zui ding a, Mediterranean Tuipi-ah tawp ding hi.
  </para>
  <para style="p">
    <verse number="29" style="v"/>Tu-a ka gen bangin Israel minamte in a khang khangin a luah suksuk ding uh leitang dingin amaute tungah a kipia ding leitang ahi hi. Topa Pasian in hih thu kong gen khin hi.
  </para>
  <para style="p">
    <verse number="30-34" style="v"/>“A khuapi sungah lut nading kulh kongpite om hi. A khuapi kulh pang lite, pang khat ciangin tong tul li leh za nga sau a, pang khatah kulh kongpi thum ciat om a, Israel minamte khat ciat’ min tam ding hi. Leilu lam pang-a om kulhkongpi thumte in Reuben, Judah, leh Levi tam hi; nisuahna lam pang-a omte in Josef, Benjamin, leh Dan tam hi; leitaw lam pang-a omte in Simeon, Issakhar, leh Zebulun tam hi; nitumna lam pang-a omte in Gad, Asher, leh Naftali tam uh hi.
  </para>
  <para style="p">
    <verse number="35" style="v"/>Khuapi kimkot a sauna tong tul sawm leh tul giat pha a, tu-a kipanin hih khuapi min in, ‘Hih lai-ah Topa om hi,’ (Jehovah Shammah) kici ding hi,” hong ci hi.
  </para>
</usx>