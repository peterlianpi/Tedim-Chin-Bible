<?xml version="1.0" encoding="UTF-8"?>
<usx version="2.0">
  <book code="1KI" style="id">1 Kings</book>
  <para style="mt">1 Kings</para>
  <chapter number="1" style="c"/>
  <para style="p">
    <verse number="1" style="v"/>Tu-in Kumpi David teekin kum tam ta hi; amaute in amah puan a silhsak uh hangin a khua lum thei lo hi.
  </para>
  <para style="p">
    <verse number="2" style="v"/>Tua ahih ciangin a nasemte in ama kiangah, “Ka to kumpipa’ adingin nungakno khat kizong hen la, amah in kumpipa enin amah a kemnu hi ta hen; ka to kumpipa a khua a lum theih nadingin na ang sungah tua nu lum hen,” a ci uh hi.
  </para>
  <para style="p">
    <verse number="3" style="v"/>Tua ahih ciangin amaute in Israel gamsung khempeuh ah nungak mel hoih khat zong uh a, Shunem mi Abishag mu-in, kumpipa kiangah amah paipih uh hi.
  </para>
  <para style="p">
    <verse number="4" style="v"/>Tua nungak a mel hoih mahmah hi; amah in kumpipa a kemnu suakin ama na sem hi; ahih hangin kumpipa in amah hih zo lo hi.
  </para>
  <para style="p">
    <verse number="5" style="v"/>Tu-in David leh Haggith’ tapa Adonijah amahmah kiliansakin: Keimah in kumpi ka hi ding hi,” a ci hi; amah in ama adingin leengte leh sakol tung tuangte, leh ama mai-ah a tai ding mihing sawmnga vaihawm hi.
  </para>
  <para style="p">
    <verse number="6" style="v"/>Ama pa David in, “Bang hangin tua bangin gamta na hi hiam?” ci-a dotna tawh khatvei beek amah tai ngei lo hi. Amah in a mel hoih mahmah mi khat zong ahi hi; amah in Absalom zom-a a suak ahi hi.
  </para>
  <para style="p">
    <verse number="7" style="v"/>Amah in Zeru-iah’ tapa Joab leh siampi Abiathar tawh vaihawm hi; amaute in Adonijah zui-in amah pan’pih uh hi.
  </para>
  <para style="p">
    <verse number="8" style="v"/>Ahih hangin siampi Zadok, leh Jehoiada’ tapa Benaiah, leh kamsang Nathan, leh Shimei, leh Re-i, leh David’ mi a thahatte Adonijah tawh pang lo uh hi.
  </para>
  <para style="p">
    <verse number="9" style="v"/>Adonijah in Enrogel gei-a om Gulpi’ Suangpi kiangah tuute, bawngtalte, leh ganno thaute biakna-in pia-in, amah in kumpipa’ tapate ahi, a sanggamte khempeuh leh Judah kumpi uliante khempeuh sam a,
  </para>
  <para style="p">
    <verse number="10" style="v"/>ahih hangin kamsangpa Nathan ahi a, Benaiah ahi a, mi thahatte ahi a, a sanggampa Solomon ahi zongin sam lo hi.
  </para>
  <para style="p">
    <verse number="11" style="v"/>Tua ciangin Nathan in Solomon’ nu Bathsheba kiangah, “Haggith’ tapa Adonijah kumpi suak khinin, i to David in tua thu a theih lohna thu za nai lo na hi hiam?
  </para>
  <para style="p">
    <verse number="12" style="v"/>Tua ahih ciangin tu-in hong pai-in, nangma nuntakna leh na tapa Solomon’ nuntakna na suahtaksak theih nadingin nang tungah ngaihsutna kong pia ding hi.
  </para>
  <para style="p">
    <verse number="13" style="v"/>Thakhatin Kumpi David kiangah pai-in ama tungah, ‘Ka to kumpipa in na nasemnu tungah hong kiciamin, “Na tapa Solomon in keima nungah maangin, keima kumpi tokhom tungah amah tu ding hi,” ci hilo na hi hiam? Tua ahih ciangin bang hangin Adonijah kumpi hi ahi hiam? ci in.
  </para>
  <para style="p">
    <verse number="14" style="v"/>Tua ciangin kumpipa kiangah thu na gen lai takin kei zong nangma nungah hong pai-in nangma thugen teng kong pan’pih ding hi,” a ci hi.
  </para>
  <para style="p">
    <verse number="15" style="v"/>Tua ahih ciangin Bathsheba a inndei sung kumpipa kiangah va pai hi (tu-in kumpipa teek mahmah a, Shunem mi Abishag in kumpipa’ na sem hi).
  </para>
  <para style="p">
    <verse number="16" style="v"/>Bathsheba kunin kumpipa tungah zahtakna bawl a, kumpipa in, “Bang deih na hi hiam?” a ci hi.
  </para>
  <para style="p">
    <verse number="17" style="v"/>Tua nu in ama kiangah, “Ka topa aw, na nasemnu tungah Topa na Pasian tawh kiciamin, ‘Na tapa Solomon in keima nungah maangin, keima kumpi tokhom tungah amah tu ding hi,’ na ci hi.
  </para>
  <para style="p">
    <verse number="18" style="v"/>Tu-in en in, ka to kumpipa in na theih loh hangin, Adonijah in kumpi ahi hi.
  </para>
  <para style="p">
    <verse number="19" style="v"/>Amah in biakna-in bawngtalte, ganno thaute, leh tuute, tampi tak piakhin a, kumpipa’ tapate khempeuh siampi Abiathar, leh galkapte a ukpa Joab sam hi; ahih hangin amah in na nasempa Solomon sam lo hi.
  </para>
  <para style="p">
    <verse number="20" style="v"/>Ka to kumpipa aw, tu-in nangma nungah ka to kumpipa’ tokhom tungah kua tu ding ci-a amaute kiangah na gen ding ngakin Israelte khempeuh in nang hong en uh hi.
  </para>
  <para style="p">
    <verse number="21" style="v"/>Tua bang hi kei leh ka to kumpipa a pate tawh a ihmut ciangin kei leh ka tapa Solomon a khial-in hong kiseh hun hong tung ding hi,” a ci hi.
  </para>
  <para style="p">
    <verse number="22" style="v"/>Tua nu kumpipa tawh kiho-in a om lai takin kamsangpa Nathan hong tum hi.
  </para>
  <para style="p">
    <verse number="23" style="v"/>Amaute in kumpipa kiangah, “Hih lai-ah kamsangpa Nathan om hi,” a ci uh hi. Kumpipa mai-ah amah hong pai ciangin a mai lei lam ngatin kumpipa’ mai-ah kun hi.
  </para>
  <para style="p">
    <verse number="24" style="v"/>Tua ciangin Nathan in, “Ka to kumpipa aw, “Keima nungah Adonijah maangin ka kumpi tokhom tungah amah tu ding hi,’ ci na hi hiam?
  </para>
  <para style="p">
    <verse number="25" style="v"/>Bang hang hiam cih leh tu ni-in amah paisuk khinin, bawngtalte, ganno thaute, leh tuute, tampi tak biakna-in pia a, kumpipa’ tapate khempeuh, galkapte a ukpa Joab, leh siampi Abiathar sam hi; en in, amaute in ama mai-ah ne-in dawn uh a, ‘Kumpi Adonijah a khan’ sau hen!’ ci uh hi.
  </para>
  <para style="p">
    <verse number="26" style="v"/>Ahih hangin na nasempa keimah, leh Siampi Zadok, leh Jehoiada’ tapa Benaiah, leh na nasempa Solomon, amah in hong sam lo hi.
  </para>
  <para style="p">
    <verse number="27" style="v"/>Ka to kumpipa in hih thu piangsakin, ama khit ciangin ka to kumpipa’ tokhom tungah kua tu ding cih thu na nasemte kiangah nangmah in hong gen lo na hi hiam?” a ci hi.
  </para>
  <para style="p">
    <verse number="28" style="v"/>Tua ciangin Kumpi David in dawngin, “Bathsheba ka kiangah hong sam in,” a ci hi. Tua ahih ciangin kumpipa’ omna ah tua nu hong pai-in kumpipa’ mai-ah ding hi.
  </para>
  <para style="p">
    <verse number="29" style="v"/>Kumpipa kiciamin, “Haksatna khempeuh panin kei hong honkhia Topa in a nungta ahih mah bangin,
  </para>
  <para style="p">
    <verse number="30" style="v"/>nangma tungah Topa, Israel Pasian tawh hong kiciamin, ‘Keima nungah na tapa Solomon maang ding a, keima taangin ka kumpi tokhom tungah amah tu ding hi,’ ka cih mah bangin; tu ni-in zong ka ci hi,” a ci hi.
  </para>
  <para style="p">
    <verse number="31" style="v"/>Tua ciangin Bathsheba in leilak lam mai ngatin kunin kumpipa tungah zahtakna bawl a, “Ka to Kumpi David nungta tawntung ta hen!” a ci hi.
  </para>
  <para style="p">
    <verse number="32" style="v"/>Kumpipa David in, “Siampi Zadok, kamsang Nathan, leh Jehoiada’ tapa Benaiah va sam in,” a ci hi. Tua ahih ciangin kumpipa mai-ah amaute hong pai uh hi.
  </para>
  <para style="p">
    <verse number="33" style="v"/>Kumpipa in amaute kiangah, “Na topa’ nasemte paipih un la, ka tapa Solomon keima la-sakol tungah tuang sakin Gihon ah amah paipih suk un;
  </para>
  <para style="p">
    <verse number="34" style="v"/>Israel tungah kumpi-in tua lai munah siampi Zadok leh kamsang Nathan sathau nilhsak un; tua ciangin peengkul tum un la, ‘Kumpi Solomon khan’ sau hen!’ ci un.
  </para>
  <para style="p">
    <verse number="35" style="v"/>Tua ciangin ama nungah note nong pai ding uh a, amah hong pai-in ka kumpi tokhom tungah hong tu ding hi; bang hang hiam cih leh amah in keima taangin kumpi hi ding hi: Israel leh Judah tungah a ukpa dingin amah ka seh khin zo hi,” a ci hi.
  </para>
  <para style="p">
    <verse number="36" style="v"/>Tua ciangin Jehoiada’ tapa Benaiah in dawngin, “Hi ta hen! Topa, ka to kumpipa’ Pasian in tua bangin kipsak ta hen.
  </para>
  <para style="p">
    <verse number="37" style="v"/>Topa in ka to kumpipa a ompih mah bangin amah in Solomon tawh om hen la, ka to kumpi David’ tokhom sangin ama tokhom lianzawsak hen,” a ci hi.
  </para>
  <para style="p">
    <verse number="38" style="v"/>Tua ahih ciangin siampi Zadok, kamsang Nathan, Jehoida’ tapa Benaiah, leh Khereth mite leh Peleth mite paisukin Kumpi David’ la-sakol tungah Solomon tuangsak uh a, Gihon ah amah paipih uh hi.
  </para>
  <para style="p">
    <verse number="39" style="v"/>Tua lai-ah siampi Zadok in puanbuk panin sathau biing la-in Solomon nilh hi. Tua ciangin amaute in peengkul tum uh hi; tua ciangin mi khempeuh kiko in, “Kumpi Solomon khan’ sau hen!” a ci uh hi.
  </para>
  <para style="p">
    <verse number="40" style="v"/>Tua ciangin mi khempeuh ama tungah pai-in tamngaikop tum uh a, nakpi takin lungdam uh a, amau’ gamlumna in lei thawn kham hi.
  </para>
  <para style="p">
    <verse number="41" style="v"/>Adonijah leh amah tawh a om leenglate khempeuh in a pawi bawl a man khit uh ciangin hih thu za uh hi. Jaob in peengkul aw a zak ciangin amah in, “Khuapi sunga hih gamlumna bang a cih nopna ahi hiam?” a ci hi.
  </para>
  <para style="p">
    <verse number="42" style="v"/>Amah a kam pau lai takin, en in, siampi Abiathar’ tapa Jonathan hong pai hi; tua ciangin Adonijah in, “Hong tum in, bang hang hiam cih leh nangmah in mi gina na hi a, thu hoih nong puak hi,” a ci hi.
  </para>
  <para style="p">
    <verse number="43" style="v"/>Jonathan in Adonijah dawngin, “Hilo hi, bang hang hiam cih leh i to kumpi David in kumpi-in Solomon bawl khin hi;
  </para>
  <para style="p">
    <verse number="44" style="v"/>kumpipa in amah tawh siampi Zadok, kamsang Nathan, leh Jehoida’ tapa Benaiah, leh Khereth mite leh Peleth mite sawl khin hi; amaute in kumpipa’ la-sakol tungah amah tuangsak khin uh hi;
  </para>
  <para style="p">
    <verse number="45" style="v"/>siampi Zadok leh kamsang Nathan in Gihon ah kumpi-in amah sathau nilh khin uh hi; tua lai panin amaute lungdamin ciah khin uh ahih manin khuapi sung gamlum hi. Nangma zak in hih gamlumna ahi hi.
  </para>
  <para style="p">
    <verse number="46" style="v"/>Solomon in kumpi tokhom tungah tu hi.
  </para>
  <para style="p">
    <verse number="47" style="v"/>Tua tham loin kumpipa’ nasemte i to kumpi David tungah lungdamna ko dingin pai uh a, ‘Na Pasian in nangma min sangin Solomon’ min a thangzaw-in bawl hen la, nangma tokhom sangin ama tokhom a lianzaw-in bawl hen,’ ci uh hi. A lupna tung panin kumpipa mahmah zong kun hi.
  </para>
  <para style="p">
    <verse number="48" style="v"/>Kumpipa in zong, ‘Keima mit-a ka muhin keima suan leh khakte khat ka kumpi tokhom tungah a tu dingin tu ni-in a pia Topa, Israel Pasian in thupha ngah ta hen,’ ci hi,” a ci hi.
  </para>
  <para style="p">
    <verse number="49" style="v"/>Tua ciangin Adonijah’ leenglate khempeuh liing uh a, dingin amau’ mun ciatah pai uh hi.
  </para>
  <para style="p">
    <verse number="50" style="v"/>Tua ciangin Adonijah in Solomon kihta hi; amah dingin pai a, biakna tau kite len hi.
  </para>
  <para style="p">
    <verse number="51" style="v"/>Tua ciangin Solomon kiangah, “En in, Adonijah in Kumpi Solomon kihta hi; bang hang hiam cih leh, en in, amah in biakna tau kite lenin, ‘Amah in a nasempa namsau tawh a thah loh nading kei tungah Kumpi Solomon hong kiciam masa hen,’ ci hi,” kici hi.
  </para>
  <para style="p">
    <verse number="52" style="v"/>Tua ciangin Solomon in, “Amah in kilawm mi ahihna a lahtel theih leh ama samzang khat zong lei lakah kia lo ding hi; ahih hangin ama sungah gitlohna a kimuh leh, amah si ding hi,” a ci hi.
  </para>
  <para style="p">
    <verse number="53" style="v"/>Tua ahih ciangin Kumpi Solomon in sawl a, amaute in biaknatau panin amah paikhiatpih uh hi. Amah hong pai-in Kumpi Solomon in ama kiangah, “Na innah ciah in,” a ci hi.
  </para>
  <chapter number="2" style="c"/>
  <para style="p">
    <verse number="1" style="v"/>David’ sih ding hun a nai ciangin amah in a tapa Solomon thuhilhin,
  </para>
  <para style="p">
    <verse number="2" style="v"/>”Leitung khempeuh ngeina bangin a pai ding ka hi ta hi. Thakhauhin pasal na hihna kilangsak in la,
  </para>
  <para style="p">
    <verse number="3-4" style="v"/>amah in kei tungah hong gen, ‘Na tapate in a lungsim khempeuh uh leh a nuntakna khempeuh uh tawh keima mai-ah thuman takin pai ding lim takin a ngaihsut uh leh Israel kumpi tokhom tungah khat beek in nang hong tamasak lo ding hi,’ ci-a a thugenna Topa in a kipsak theih nading; na hihna khempeuh ah na dau a pai nadingin Moses’ thukham sungah a kigelh bangin Topa in na Pasian’ thuhilhna zui-in, ama lampite tawn in la, ama thukhamte, a thupiaknate, a biakna ngeina kipte leh a tecipan’nate zui in.
  </para>
  <para style="p">
    <verse number="5" style="v"/>”Tham loin, Zeru-iah’ tapa Joab in kei hong bawlna, gal sunga si mite’ phu a lakna-in, gal kilem hun sungin a thah Israel galkap ukte ahi mi nih, Ner’ tapa Abner leh Jether’ tapa Amasa tungah a bawlna leh, amah in mawhna nei lo mite thatin, tua ama gamtatna hangin ka thuaknate zong na thei hi.
  </para>
  <para style="p">
    <verse number="6" style="v"/>Tua ahih ciangin nangma pilna bangin gamta in la, ahih hangin lungnuam takin Leinuai-ah ama lutang paisuksak kei in.
  </para>
  <para style="p">
    <verse number="7" style="v"/>Ahih hangin Gilead mi Barzillai’ tapate tungah thuman takin gamta in la, na sabuai-a nete bangin amaute omsak in; bang hang hiam cih leh na sanggampa Absalom’ kiangpanin ka tai lai-in amaute in tua bang thumanna tawh kei hong bawl uh hi.
  </para>
  <para style="p">
    <verse number="8" style="v"/>Mahanaim-ah ka pai lai-in a nasia samsiatna tawh kei hong samsia, Bahurim panin hong pai Benjamin mi Gera’ tapa Shimei zong nang tawh om hi; ahih hangin Jordan ah keimah dawn dingin hong pai ciangin ama tungah Topa tawh kiciamin, ‘Namsau tawh nang kong that kei ding hi,’ ka ci hi.
  </para>
  <para style="p">
    <verse number="9" style="v"/>Tua ahih ciangin tu-in amah a mawh baang loin ngaihsun kei in; bang hang hiam cih leh nangmah in mi pilna hi hi; ama tungah na bawl dinga kilawm na thei ding a, amah thatin a lutang hanah na paipih suk ding hi,” a ci hi.
  </para>
  <para style="p">
    <verse number="10" style="v"/>Tua ciangin ama pate tawh David ihmu-in David khuapi sungah kivui hi.
  </para>
  <para style="p">
    <verse number="11" style="v"/>Israelte tungah David in a uk hun in kum sawmli sung ahi hi; amah in Hebron ah kum sagih sung ukin, Jerusalem ah kum sawmthum leh kum thum sung uk hi.
  </para>
  <para style="p">
    <verse number="12" style="v"/>Tua ahih ciangin a pa David’ tokhom tungah Solomon tu hi; ama kumpi gam kip takin kiphut hi.
  </para>
  <para style="p">
    <verse number="13" style="v"/>Tua ciangin David leh Haggith’ tapa Adonijah Solomon’ nu Bathsheba kiangah hong pai hi. Tua nu in, “Thu-nuam-a hong pai na hi hiam?” a ci hi. Amah in, “Thu-nuam hi,” a ci hi.
  </para>
  <para style="p">
    <verse number="14" style="v"/>Tua ciangin tuapa in, “Nang tungah gen ding khat ka nei hi,” a ci hi. Amah in, “Gen in,” a ci hi.
  </para>
  <para style="p">
    <verse number="15" style="v"/>Tuapa in, “Kumpi gam in keima’ aa hi-in, Israelte khempeuh in keima uk ding a lamet mahmahna uh na thei hi; ahi zongin kumpi gam kihei-in ka sanggampa’ aa suak hi; bang hang hiam cih leh hih thu in Topa kiang pan ahi hi.
  </para>
  <para style="p">
    <verse number="16" style="v"/>Tu-in nangma tung panin kong nget ding khat om hi; kei hong nial kei in,” a ci hi. Tua nu in ama kiangah, “Gen in,” a ci hi.
  </para>
  <para style="p">
    <verse number="17" style="v"/>Amah in, “Kumpi Solomon kiangah nong ngetsak ding kong thum hi – amah in nang hong nial lo ding hi – Shunem mi Abishag ka zi dingin kei tungah hong piak ding,” a ci hi.
  </para>
  <para style="p">
    <verse number="18" style="v"/>Bathsheba in, “Hoih mahmah hi; kumpipa kiangah kong gensak ding hi,” a ci hi.
  </para>
  <para style="p">
    <verse number="19" style="v"/>Tua ahih ciangin Adonijah taangin ama tungah thu gen dingin Kumpi Solomon kiangah Bathsheba va pai hi. Tua ciangin tua nu dawn dingin kumpipa dingin tua nu mai-ah kun hi; tua ciangin ama tokhom tungah tu-in kumpipa’ nu’ adingin tutna khat lasak hi; tua nu ama tak lamah tu hi.
  </para>
  <para style="p">
    <verse number="20" style="v"/>Tua ciangin amah in, “Nangma tungah na neuno khat nget ding ka nei hi; kei hong nial kei in,” a ci hi. Kumpipa in ama kiangah, “Hong ngen in, ka nu aw; bang hang hiam cih leh kong nial kei ding hi,” a ci hi.
  </para>
  <para style="p">
    <verse number="21" style="v"/>Amah in, “Na sanggampa Adonijah’ zi dingin Shunem mi Abishag ama tungah kipia hen,” a ci hi.
  </para>
  <para style="p">
    <verse number="22" style="v"/>Kumpi Solomon in a nu dawngin, “Bang hangin Adonijah adingin Shunem mi Abishag hong ngen na hi hiam? Kumpi gam zong ama adingin ngetsak lai in; bang hang hiam cih leh amah in ka u pasal hi a, ama lamah siampi Abiathar leh Zeru-iah’ tapa Joab pang hi,” a ci hi.
  </para>
  <para style="p">
    <verse number="23" style="v"/>Tua ciangin Kumpi Solomon Topa tawh kiciamin, “Hih thu in Adonijah’ nuntakna a lei kei taak leh Pasian in kei hong dawm kei ta hen!
  </para>
  <para style="p">
    <verse number="24" style="v"/>Tua ahih ciangin tu-in, kei hong phutin ka pa David tokhom tungah hong koih a, ama ciamsa bangin kei adingin innkuan khat hong bawlsak Topa in a nungta ahih mah bangin, tu ni-in Adonijah kithat ding hi,” a ci hi.
  </para>
  <para style="p">
    <verse number="25" style="v"/>Tua ahih ciangin Kumpi Solomon in Jehoida’ tapa Benaiah sawl hi; amah in tuapa satpuk sukin, tua ciangin amah si hi.
  </para>
  <para style="p">
    <verse number="26" style="v"/>Tua ciangin siampi Abiathar kiangah kumpipa in, “Nangma mun leh gam a omna Anathoth ah ciah in; bang hang hiam cih leh na sih ding a kilawm ahi hi. Ahih hangin nangmah in ka pa David’ mai-ah Topa Pasian’ thuciamna singkuang na puakna leh ka pa’ gimna ah na gim khopna hangin tu tungin nang kong that kei ding hi,” a ci hi.
  </para>
  <para style="p">
    <verse number="27" style="v"/>Tua ahih ciangin Solomon in Topa’ siampi hihna panin Abiathar hawlkhia in, Topa in Shiloh a, Eli innkuan tawh kisai a genna thu tua bangin tungsak hi.
  </para>
  <para style="p">
    <verse number="28" style="v"/>Hih thu Joab kiang a tun’ ciangin – bang hang hiam cih leh Joab in Absalom a huh loh hangin Adohijah huh hi – Topa’ puanbuk ah Joab tai-in biakna tau kite len hi.
  </para>
  <para style="p">
    <verse number="29" style="v"/>Kumpi Solomon kiangah, “Topa’ puanbuk ah Joab tai hi, en in, amah biakna tau gei-ah om hi,” ci-in a kigen ciangin Solomon in Jehoiada’ tapa Benaiah sawlin, “Pai in, amah satpuk suk in,” a ci hi.
  </para>
  <para style="p">
    <verse number="30" style="v"/>Tua ahih ciangin Topa puanbuk ah Benaiah pai-in ama kiangah, “Kumpipa in thu hong pia a, ‘Hong paikhia in,’ a ci hi. Ahih hangin amah in, “Hilo hi, hih lai-ah kei ka si ding hi;” a ci hi. Tua ciangin Benaiah in kumpipa kiangah thu puak kikin, “Tua bangin Joab in thu gen a, tua bangin amah in kei hong dawng hi,” a ci hi.
  </para>
  <para style="p">
    <verse number="31" style="v"/>Kumpipa in amah dawng kikin, “Ama cihsa bangin hih in, amah satpuk in la, phum in; Joab in thu om lopi-in mi a thatna hangin mawhna pen keima tung leh ka innkuan tung panin tua bangin na siangsak ding hi.
  </para>
  <para style="p">
    <verse number="32" style="v"/>Topa in ama mawhna ama lu tang mah ah tungsak kik ding hi; bang hang hiam cih leh ka pa David’ theih lohin amah in Israel galkapte a uk Jether’ tapa Amasa, amah sangin thuman zaw-in a hoihzaw ahi mihing nih do-in namsau tawh that hi.
  </para>
  <para style="p">
    <verse number="33" style="v"/>Tua ahih ciangin mi thahna hangin dantahna in Joab’ lu tung leh ama suan leh khakte’ lu tungah a tawntungin hong tungkik ding hi; ahih hangin David tung, leh ama suan leh khakte tung, leh ama innkuan tung, leh ama kumpi tokhom tungah Topa kiang panin a tawntung nopna om ding hi,” a ci hi.
  </para>
  <para style="p">
    <verse number="34" style="v"/>Tua ciangin Jehoiada’ tapa Benaiah paito-in Joab satpuk sukin that hi; gamlak ama inn sungah amah kiphum hi.
  </para>
  <para style="p">
    <verse number="35" style="v"/>Kumpipa in Joab taangin galkapte tungah Jehoiada’ tapa Benaiah koih a, kumpipa in Abiathar’ taangin siampi Zadok koih hi.
  </para>
  <para style="p">
    <verse number="36" style="v"/>Tua ciangin kumpipa in mi sawlin Shimei samsak a, ama kiangah, “Jerusalem ah inn khat lamin tua lai-ah teng in la, tua lai mun panin mun khat peuhpeuhah paikhia kei in.
  </para>
  <para style="p">
    <verse number="37" style="v"/>Bang hang hiam cih leh nang paikhia-in Kidron lui na kan ni-in na sih ding tel takin thei in; na sih leh nangma khialhna hang hi ding hi,” a ci hi.
  </para>
  <para style="p">
    <verse number="38" style="v"/>Tua ciangin Shimei in kumpipa kiangah, “Na thugen hoih hi; ka to kumpipa’ gen bangin na nasempa gamta ding hi,” a ci hi. Tua ahih ciangin Jerusalem ah sau veipi sung Shimei om hi.
  </para>
  <para style="p">
    <verse number="39" style="v"/>Ahih hangin kum thum a cin’ ciangin Gath kumpipa Ma-akah’ tapa Akhish kiangah Shimei’ silate nih va tai uh hi. Shimei kiangah, “En in, na silate Gath-ah om hi,” ci-in a kigen ciangin
  </para>
  <para style="p">
    <verse number="40" style="v"/>Shimei ding-in la khat a van vawhin a silate a zong dingin Gath-a Akhish kiangah pai hi; Shimei pai-in Gath panin a silate ciahpih hi.
  </para>
  <para style="p">
    <verse number="41" style="v"/>Jerusalem panin Gath-ah Shimei pai-in a ciahkikna thu Solomon kiangah a kigen ciangin,
  </para>
  <para style="p">
    <verse number="42" style="v"/>kumpipa in mi sawlin Shimei samsak a, ama kiangah, “Topa tawh hong kiciamsakin, thupi takin nang hong thuhilhin, ‘Nang paikhia-in mun khat peuhpeuh ah na pai ni-in na sih ding tel takin thei in,’ hong ci hilo ka hi hiam? Tua ciangin nangmah in, ‘Na thugen hoih hi; ka mang hi,’ na ci hi.
  </para>
  <para style="p">
    <verse number="43" style="v"/>Tua ahih ciangin bang hangin Topa tungah na kiciamna leh nang hong thuhilhin kong thupiakna zui lo na hi hiam? a ci hi.
  </para>
  <para style="p">
    <verse number="44" style="v"/>Kumpipa in Shimei kiangah, “Ka pa David tungah siatna na bawlte khempeuh na lungsimah na thei hi; tua ahih ciangin Topa in nangma siatna nangma lu tung mah ah hong tun’ kik ding hi.
  </para>
  <para style="p">
    <verse number="45" style="v"/>Ahih hangin Kumpi Solomon thupha kipia-in a tawntungin Topa mai-ah a tokhom kikipsak ding hi,” zong ci hi.
  </para>
  <para style="p">
    <verse number="46" style="v"/>Tua ciangin kumpipa in Jehoiada’ tapa Benaiah thupia hi; amah paikhia-in Shimei satpuk sukin, tua ciangin amah si hi.
  </para>
  <chapter number="3" style="c"/>
  <para style="p">
    <verse number="1" style="v"/>Solomon in Izipt kumpipa Faro tawh numei-a kizopna bawl hi; amah in Faro’ tanu teenpih a, ama inn, Topa’ inn leh Jerusalem kimkota kulhpi lam a zawh mateng David khuapi sungah tua nu paipihin omsak hi.
  </para>
  <para style="p">
    <verse number="2" style="v"/>Ahi zongin Topa min adingin inn kilam nai lo ahih manin mite in mual tunga biaknate ah biakna pia uh hi.
  </para>
  <para style="p">
    <verse number="3" style="v"/>Solomon in Topa itin, a pa David’ thukhamte zui hi; ahi zongin amah in mual tunga biaknate ah biakna pia-in paknamtui hal hi.
  </para>
  <para style="p">
    <verse number="4" style="v"/>Tua ciangin biakna pia dingin Gibeon ah kumpipa pai hi; bang hang hiam cih leh tua in mual tunga biakna mun lianpen ahi hi; Solomon in tua biaknatau tungah meihal biakna tam veipi tak a piaknasa mun ahi hi.
  </para>
  <para style="p">
    <verse number="5" style="v"/>Gibeon ah zanin a mang sungah Solomon tungah Topa kilang hi; Pasian in, “Nang kong piak ding hong ngen in,” a ci hi.
  </para>
  <para style="p">
    <verse number="6" style="v"/>Solomon in, “Na nasem ka pa David tungah a lian itna kip na lak hi, bang hang hiam cih leh cihtakna, thumanna tawh nangma mai-ah gamta-in, nangma tungah lungsim thutang hi; nangmah in ama adingin hih a lian itna kip koihsakin, tu ni-in ama tokhom tungah a tu ding tapa khat na pia hi.
  </para>
  <para style="p">
    <verse number="7" style="v"/>Tu-in, Topa ka Pasian aw, keimah in naupang no khat hi napi-in ka pa David’ munah kumpi-in na nasempa nong koih hi; bangci pusuah ding cih ahi a, bangci sungtum ding cih ahi zongin bangmah ka thei kei hi.
  </para>
  <para style="p">
    <verse number="8" style="v"/>A lian, a tamna a kisim a kiseh thei lo, nangmah in na teelsa na mite lakah na nasempa om hi.
  </para>
  <para style="p">
    <verse number="9" style="v"/>Tua ahih ciangin keimah in a sia leh a pha ka theih theih nadingin na mite uk nading thu theihtelna lungsim na nasempa hong pia in; bang hang hiam cih leh hih a lian a tam na mite kua in uk zo ding ahi hiam?” a ci hi.
  </para>
  <para style="p">
    <verse number="10" style="v"/>Solomon in hih thu a ngetna in Topa lungkimsak hi.
  </para>
  <para style="p">
    <verse number="11" style="v"/>Pasian in ama kiangah, “Nangmah in hih thu hong ngenin, nangma adingin khan’ sauna ahi a, hauhna ahi a, na galte’ nuntakna ahi zongin hong ngen loin, a man thu theih nadingin nang adingin thu theihtelna hong ngen na hih manin,
  </para>
  <para style="p">
    <verse number="12" style="v"/>en in, nangma hong ngetna bangin kong pia ding hi. En in, nangma hun ma-in nang tawh a kibang a om loh nading leh nangma khitah zong nang tawh a kibang hong khan’ loh nadingin pilna leh theihna lungsim kong pia ding hi.
  </para>
  <para style="p">
    <verse number="13" style="v"/>Nangma hun sung tawntung kumpi dang nang tawh a kiteh theih loh nadingin nangma hong nget loh hauhna leh pahtawina zong nang kong pia ding hi.
  </para>
  <para style="p">
    <verse number="14" style="v"/>Na pa David in a tot bangin nangmah in ka lampite tawnin ka thukhamte leh ka thupiaknate na zuih leh na khan’ ka sausak ding hi,” a ci hi.
  </para>
  <para style="p">
    <verse number="15" style="v"/>Tua ciangin Solomon khanglo a, en in, hih in a mang ahi hi. Tua ciangin Jerusalem ah amah pai a, Topa thuciamna singkuang mai-ah amah ding-in meihal biaknate leh thunuam-a biaknate pia-in, a nasemte khempeuh adingin pawi khat kham hi.
  </para>
  <para style="p">
    <verse number="16" style="v"/>Tua ciangin numei paktat nih kumpipa kiangah hong pai uh a, ama mai-ah ding uh hi.
  </para>
  <para style="p">
    <verse number="17" style="v"/>A numei khat in, “Aw, ka topa aw, hih numei leh kei, inn khat sungah ka omkhawm uh hi; amah a om sungin keimah in ta khat ka nei hi.
  </para>
  <para style="p">
    <verse number="18" style="v"/>Ka ta neih khit ni thum ni ciangin hih numei in zong ta nei hi; ko bek a om ka hi uh hi; kote tawh inn sungah kuamah dang om lo a, kotegel bek inn sungah ka om uh hi.
  </para>
  <para style="p">
    <verse number="19" style="v"/>Amah in delhphah kha ahih manin zanin hih numei’ tapa si hi.
  </para>
  <para style="p">
    <verse number="20" style="v"/>Tua ciangin zan kim lai takin amah tho-in, na nasemnu ka ihmut lai takin ka kiang panin ka tapa la-in ama ang-ah koih a, ama tapa si keima angah hong koih hi.
  </para>
  <para style="p">
    <verse number="21" style="v"/>Zingsangin ka ta nawi pia dingin ka thawh ciangin, en in, na si hi; ahih hangin zingsangin lim takin ka et ciangin, en in, amah in keima sung pan-a suak ta na hi lo hi,” a ci hi.
  </para>
  <para style="p">
    <verse number="22" style="v"/>Ahih hangin a numei dang khat in, “Hilo hi, a hing naupang in keima’ aa hi a, a si naupangin nangma’ aa ahi hi,” a ci hi. Tua ciangin a masa nu in, “Hilo hi, a si naupang in nangma’ aa hi a, a hing naupang in keima’ aa ahi hi,” a ci hi. Tua bangin kumpipa mai-ah amaute in thugen uh hi.
  </para>
  <para style="p">
    <verse number="23" style="v"/>Tua ciangin kumpipa in “Khat in, “A nungta in keima tapa hi a, nangma tapa si hi,’ ci hi; tua ciangin a dang khat in, ‘Hi lo hi; nangma tapa si a, keima tapa in a hing pen hi,’ ci hi,” a ci hi.
  </para>
  <para style="p">
    <verse number="24" style="v"/>Tua ciangin kumpipa in, “Namsau khat hong la un,” a ci hi. Tua a hih ciangin kumpipa mai-ah namsau khat hong kipaipih hi.
  </para>
  <para style="p">
    <verse number="25" style="v"/>Tua ciangin kumpipa in, “A nungta naupang khen nih suah un la, khat tungah a lang pia-in, a dang khat tungah a lang pia un,” a ci hi.
  </para>
  <para style="p">
    <verse number="26" style="v"/>Tua ciangin a tapa a nungta numei in a lungsimah a tapa khasiat ahih manin kumpipa kiangah, “Aw, ka topa aw, a nungta naupang amah pia in; bang bang hita leh amah that kei in, a ci hi. Ahih hangin a khat in, “Hih in kei ka hi a, nang na hi zongin tang thei lo ding hi; hong hawmsak un a ci hi.
  </para>
  <para style="p">
    <verse number="27" style="v"/>Tua ciangin kumpipa in dawngin, “A masa numei tungah naupang hing pia un; bangbang hita leh that kei un; amah in a nu ahi hi,” a ci hi.
  </para>
  <para style="p">
    <verse number="28" style="v"/>Tua ciangin Israel khempeuh in kumpipa’ piak thukhenna za uh hi; thutang a sem dingin ama tungah Pasian in pilna pia hi, ci-in phawk uh ahih manin amaute in kumpipa lamdangsa-in om uh hi.
  </para>
  <chapter number="4" style="c"/>
  <para style="p">
    <verse number="1" style="v"/>Kumpi Solomon in Israel khempeuh tungah kumpi hi a,
  </para>
  <para style="p">
    <verse number="2" style="v"/>hihte in ama nuai-ah za lian a neite ahi hi: Zadok’ tapa Azariah in siampi ahi hi;
  </para>
  <para style="p">
    <verse number="3" style="v"/>Shisha’ tapa Elihoref leh Ahijah in lai-atte ahi uh hi; Ahilud’ tapa Jehoshafat in thuciamtehpa ahi hi;
  </para>
  <para style="p">
    <verse number="4" style="v"/>Jehoiada’ tapa Benaiah in galkapte a uk ahi hi; Zadok leh Abiathar in siampite ahi uh hi;
  </para>
  <para style="p">
    <verse number="5" style="v"/>Nathan’ tapa Azariah in uliante tungah a uk ahi hi; Nathan’ tapa Zabud in siampi leh kumpipa lam a lakpa ahi hi;
  </para>
  <para style="p">
    <verse number="6" style="v"/>Ahishar in kumpipa inn uk ahi hi; Abda’ tapa Adoniram in aana tawh na a semte a uk ahi hi.
  </para>
  <para style="p">
    <verse number="7" style="v"/>Solomon in Israel khempeuh tungah ulian sawm-le-nih nei-in tuate in kumpipa leh a innkuan adingin annek tuidawn pia hi; mi khat in kum khatin kha khat sung annek tuidawn pia uh hi.
  </para>
  <para style="p">
    <verse number="8" style="v"/>Hihte in amaute’ min ahi hi: Efraim mualtung gam sungah Benhur;
  </para>
  <para style="p">
    <verse number="9" style="v"/>Makaz khua, Shaalbim khua, Bethshenesh khua, leh Elonbethhanan khua sungah Bendeker;
  </para>
  <para style="p">
    <verse number="10" style="v"/>Arubboth khua sungah Benhesed (Soko leh Hefer gam khempeuh ama aa hi);
  </para>
  <para style="p">
    <verse number="11" style="v"/>Nafathdor gamsung khempeuh ah Benabinadab (amah in Solomon’ tanu Tafath zi-in nei hi);
  </para>
  <para style="p">
    <verse number="12" style="v"/>Ta-anak khua, Megiddo khua, leh Jezre-el khua nuai Zarethan khua pang-a om Bethshean gam khempeuh, leh Bethshean khua panin Jokmeam khua pang khat dongin Abelmeholah khua sungah Ahilud’ tapa Baana;
  </para>
  <para style="p">
    <verse number="13" style="v"/>Ramoth-gilead gam sungah Ben-geber (Amah in Gilead sunga om Manasseh’ tapa Jair’ khua neute leh Bashan sungah a om Argob gamsung, kulhpite leh sumngo zawlte a nei khuapi lian sawmguk nei hi);
  </para>
  <para style="p">
    <verse number="14" style="v"/>Mahanaim khua sungah Iddo’ tapa Ahinadab;
  </para>
  <para style="p">
    <verse number="15" style="v"/>Naftali gam sungah Ahima-az (amah in Solomon’ tanu Basemath zi-in la hi);
  </para>
  <para style="p">
    <verse number="16" style="v"/>Asher gam leh Bealoth khua sungah Hushai’ tapa Baana;
  </para>
  <para style="p">
    <verse number="17" style="v"/>Issakhar gam sungah Paruah’ tapa Jehoshafat;
  </para>
  <para style="p">
    <verse number="18" style="v"/>Benjamin gam sungah Ela’ tapa Shimei;
  </para>
  <para style="p">
    <verse number="19" style="v"/>Amor mite kumpi Sihon leh Bashan kumpi Og gam ahi Gilead gam sungah Uri’ tapa Geber ahi hi. Tua ciangin hih sawm-le-nihte banah Judah gam sungah ulian khat om lai hi.
  </para>
  <para style="p">
    <verse number="20" style="v"/>Judah leh Israelte tuipi gei-a sehnel bangin tam uh hi; amaute in ne-in dawnin lungdam uh hi.
  </para>
  <para style="p">
    <verse number="21" style="v"/>Solomon in Eufrates panin Filistiate’ gam leh Izipt gamgi ciang dong kumpi gam khempeuh uk hi; amaute in siah hong puak uh a, a nuntak sung tawntung Solomon’ na sem uh hi.
  </para>
  <para style="p">
    <verse number="22" style="v"/>Solomon’ ading ni khatin annek tuidawn in annel lawh sawmthum, leh an lawh sawmguk,
  </para>
  <para style="p">
    <verse number="23" style="v"/>bawngtal a thau sawm, leh lono-a kivak bawng sawmnih tuu za khat hi a, sakhitalte, leh Siria sakhite, sanangte, leh a thau vasate kisim lo lai hi.
  </para>
  <para style="p">
    <verse number="24" style="v"/>Bang hang hiam cih leh amah in Eufrates nitumna lam gamsung khempeuh Tifsah panin Gaza ciang dong, Eufrates nitumna lam pang kumpi khempeuh tungah ukna nei hi; ama kiim mun khempeuh ah kilemna om hi.
  </para>
  <para style="p">
    <verse number="25" style="v"/>Solomon’ hun sung khempeuh Judah leh Israel lungmuang takin omin, Dan panin Be-ersheba ciang dong nangawn mi khempeuh a leenggui leh a theikung nuai uhah om uh hi.
  </para>
  <para style="p">
    <verse number="26" style="v"/>Solomon in a leengte adingin buk a nei ciat sakol tul sawmli leh sakol tung tuang mi tulsawm leh tulnih zong nei hi.
  </para>
  <para style="p">
    <verse number="27" style="v"/>Tua uliante in Kumpi Solomon leh Kumpi Solomon’ sabuai-ah hong pai mite khempeuh adingin amau ciat sikh kha sung adingin annek tuidawn pia uh hi; amaute in bangmah kisamsak lo uh hi.
  </para>
  <para style="p">
    <verse number="28" style="v"/>Amau’ nasep ciat tawh kizui-in a kisapna munah sakolte leh sakol zaptelte’ adingin mangbuhham leh buhtu zong paipih uh hi.
  </para>
  <para style="p">
    <verse number="29" style="v"/>Pasian in Solomon tungah teh zawh lohin a thuk mahmah pilna leh theihna, leh tuipi gei-a sehnel bangin lungsim zaina pia a,
  </para>
  <para style="p">
    <verse number="30" style="v"/>Solomon’ pilna in nisuahna lam mi khempeuh leh Izipt pilna khempeuh khuplet hi.
  </para>
  <para style="p">
    <verse number="31" style="v"/>Bang hang hiam cih leh mi dang khempeuh sangin amah pil zaw a, Ezrah mi Ethan, leh Mahol, tapa Heman, Kalkol, leh Darda sangin pil zaw hi; ama minthan’na in a kiim-a minam khempeuh lakah kizeel hi.
  </para>
  <para style="p">
    <verse number="32" style="v"/>Amah in paunak tul thum zong genkhia hi; ama late in tul-le-nga a hi hi.
  </para>
  <para style="p">
    <verse number="33" style="v"/>Amah in Lebanon a, om taamtaak-a kipan phungmai a, a po puknahte dongin singkung thu gen hi; amah in khe li nei ganhingte, leh vasate, leh a bokvak ganhingte, leh ngasate thu gen hi.
  </para>
  <para style="p">
    <verse number="34" style="v"/>Mi khempeuh sungpan, leh leitung kumpi khempeuh sung panin Solomon’ pilna a za dingin ama pilna a zasate hong pai uh hi.
  </para>
  <chapter number="5" style="c"/>
  <para style="p">
    <verse number="1" style="v"/>Amaute in ama pa’ munah kumpi-in amah sathau a nilhna thu a zak ciangin Tai-ar kumpi Hiram in a nasemte Solomon kiangah sawl hi; bang hang hiam cih leh Hiram in David it tawntung hi.
  </para>
  <para style="p">
    <verse number="2" style="v"/>Tua ciangin Solomon in Hiram kiangah kam khak a,
  </para>
  <para style="p">
    <verse number="3" style="v"/>“Topa in ama khe nuai-ah amaute a koihsak matengin amah a umcih a galte tawh kidona hangin ka pa David in Topa ama Pasian’ min dingin inn a lam theih lohna thu na thei hi.
  </para>
  <para style="p">
    <verse number="4" style="v"/>Ahih hangin tu-in Topa ka Pasian in na khempeuh ah tawlngakna kei tungah hong pia hi; hong langpang ahi a, thusia ahi zongin om lo hi.
  </para>
  <para style="p">
    <verse number="5" style="v"/>Tua ahih ciangin Topa in ka pa David kiangah, ‘Nangma taangin na kumpi tokhom tungah ka koih ding na tapa in ka min dingin inn lam ding hi,’ a cih mah bangin Topa ka Pasian’ min dingin inn khat lam ka sawm hi.
  </para>
  <para style="p">
    <verse number="6" style="v"/>Tua ahi ciangin Lebanon taamtaak singte kei adingin a kiphuk nading thu pia in; ka nasemte in nangma nasemte seppih ding uh a, nangma seh bangin na nasemte’ thaman ding nang tungah kong pia ding hi; bang hang hiam cih leh Sidon mite bangin sing suih zia a thei kote lakah khat zong a om lohna na thei hi,” a ci hi.
  </para>
  <para style="p">
    <verse number="7" style="v"/>Hiram in Solomon’ kam a zak ciangin nakpi takin a lungdam a, “Hih a lian a tam mite a uk dingin David tungah a pil tapa a pia Topa in tu ni-in thupha ngah ta hen,” a ci hi.
  </para>
  <para style="p">
    <verse number="8" style="v"/>Tua ciangin Hiram in Solomon kiangah mi sawlin, “Kei kiangah nong thu-khak ka za hi; taamtaak sing leh taaksan sing tawh kisai na deih khempeuh a hih dingin ka kiging hi.
  </para>
  <para style="p">
    <verse number="9" style="v"/>Ka nasemte in Lebanon panin tuipi ah tuate hong puak suk ding uh hi; nangma cihna munah a pai dingin tuipi a tawn dingin keimah in tuate phongin ka bawl dinga, tua lai munah keimah in a singte phelsakin nangmah in na ngah ding hi; nangmah in ka innkuan ading an piakna tawh ka deihnate nong kicingsak ding hi,” ci sak hi.
  </para>
  <para style="p">
    <verse number="10" style="v"/>Tua ahih ciangin Hiram in ama deih taamtaak leh taaksan singte Solomon pia a,
  </para>
  <para style="p">
    <verse number="11" style="v"/>Solomon in Hiram tungah a innkuan an dingin mangbuh beem tul sawmnih dim pia a, oliv thau bungpi tul sawmnih dim pia hi. Solomon in Hiram tungah a kum kumin hihte pia hi.
  </para>
  <para style="p">
    <verse number="12" style="v"/>Ama tungah a ciam bangin Topa in Solomon tungah pilna pia hi; Solomon leh Hiram kikalah kilemna om hi; amaute nih in thuciamna khat bawl uh hi.
  </para>
  <para style="p">
    <verse number="13" style="v"/>Kumpi Solomon in Israel khempeuh sung panin aana tawh na a sem mite la hi; a lak mite mihing tul sawmthum pha hi.
  </para>
  <para style="p">
    <verse number="14" style="v"/>Amah in Lebanon ah tua mite kha khatin tulsawm a kikhelin puak hi; amaute Lebanon ah kha khat omin innah kha nih om ding uh hi; Adorniram in hih a kila mite uk hi.
  </para>
  <para style="p">
    <verse number="15" style="v"/>Solomon in van pua mi tul sawmsagih leh mual tung gamah suangseek mi tul sawmgiat zong nei a,
  </para>
  <para style="p">
    <verse number="16" style="v"/>na a sem mite a uk, Solomon’ nuai-ah ulian tulthum leh zathum, nasep ukte a kihel lo ahi hi.
  </para>
  <para style="p">
    <verse number="17" style="v"/>Suang seeksa tawh inn bulpi a phuh theih nadingin kumpipa’ thupiakna tawh amaute in a lian, a manpha suangtumte suangkhuk panin tokhia uh hi.
  </para>
  <para style="p">
    <verse number="18" style="v"/>Tua ahih ciangin inn lam nadingin Solomon’ mi innlamte, Hiram’ mi innlamte leh Gebal mite in singphuk leh sing leh suang nasep sem uh hi.
  </para>
  <chapter number="6" style="c"/>
  <para style="p">
    <verse number="1" style="v"/>Izipt gam panin Israelmite a paikhiat zawh kum zali leh a kum sawmgiatna, Israel tungah Solomon’ uk a kum lina, a kha nihna ahi Ziv kha-in amah in Topa inn lam ding kipan hi.
  </para>
  <para style="p">
    <verse number="2" style="v"/>Kumpi Solomon in Topa adingin a lam inn in a dung tong sawmguk sau-in, tong sawmnih zai a, tong sawmthum sang hi.
  </para>
  <para style="p">
    <verse number="3" style="v"/>Biakinn mai-a innlim in inn zaina zahin tong sawmnih sau a, inn mai lamah tong sawm sang hi.
  </para>
  <para style="p">
    <verse number="4" style="v"/>Tua ciangin amah in inn adingin a pualam a kihui kongvangneute bawl hi.
  </para>
  <para style="p">
    <verse number="5" style="v"/>Amah in biakna pang tuak leh a nung lam inn kawm kimkotin inn kawm tungah zong inn lam hi; amah in a kimkot a pangah inndei bawl hi.
  </para>
  <para style="p">
    <verse number="6" style="v"/>A dawl nuainung pen tong nga zai-in, a laita tong guk zai a, a thumna tong sagih zai hi; inn kawm sungah innkam nan’na a lut loh nadingin amah in inn pualam pang kimkot adingin a nan’na singbekte bawl hi.
  </para>
  <para style="p">
    <verse number="7" style="v"/>Inn a kilam ciangin a kitawhna panin a kibawlsa suangte tawh kilam hi; tua ahih manin a kilam lai takin hei ahi a, sek ahi a, sik nazat khat peuhpeuh ahi zongin awgingte biakinn huang sungah kiza lo hi.
  </para>
  <para style="p">
    <verse number="8" style="v"/>A dawl nuainung pen lut nadingin inn’ leitaw lam pangah om hi; a dawl laita-ah kahlei zui-in kipai-in a dawl laita panin a thumna ah kipai hi.
  </para>
  <para style="p">
    <verse number="9" style="v"/>Tua ahih ciangin amah in inn lamin zo hi; amah in innkalte leh taamtaak peekte tawh inndap bawl hi.
  </para>
  <para style="p">
    <verse number="10" style="v"/>Amah in a inn buppi tungah a lambehte zomin, dawl khat ciangin tong nga sang ciat a, taamtaak singte-in a inn tawh kizom hi.
  </para>
  <para style="p">
    <verse number="11" style="v"/>Tu-in Topa thu Solomon tungah hong tung a,
  </para>
  <para style="p">
    <verse number="12" style="v"/>”Nangmah in na lam hih inn tawh kisai-in, nangmah in ka thukhamte zui-in ka ngeina kipte mang a, ka thupiaknate khempeuh kemin tuate na zuih leh, na pa David tungah ka gen thu nang tungah kong kipsak ding hi.
  </para>
  <para style="p">
    <verse number="13" style="v"/>Tua ciangin na lam inn sung Israel mite lakah ka teeng ding a, keima mi Israel ka nusia kei ding hi,” a ci hi.
  </para>
  <para style="p">
    <verse number="14" style="v"/>Tua ahih ciangin Solomon in inn lamin zo hi.
  </para>
  <para style="p">
    <verse number="15" style="v"/>Amah in taamtaak peekte tawh innsung kawm dap hi; inn sual panin inndap innsunte dongin amah in singtawh a sunglam tuam hi; tua ciangin amah in taaksan peekte tawh inn sual tuam hi.
  </para>
  <para style="p">
    <verse number="16" style="v"/>Amah in sual panin innsun dong inn nung lam tong sawmnih taamtaak peekte tawh lam a, amah in Siangtho Pen Mun, biakinn sungnung dingin a inn sungah lam hi.
  </para>
  <para style="p">
    <verse number="17" style="v"/>Biakinn sungnung mai-a inn sung in tong sawmli sau hi.
  </para>
  <para style="p">
    <verse number="18" style="v"/>Inn sunga om taamtaak singte tungah um gah leh pak palh lim kigelh hi; a vekpi-in taamtaak hi a, suang kimu lo hi.
  </para>
  <para style="p">
    <verse number="19" style="v"/>Amah in Topa thuciamna singkuang koih nadingin inn sung tawng penah biakinn sungnung bawl hi.
  </para>
  <para style="p">
    <verse number="20" style="v"/>Biakinn sungnung in tong sawmnih sau-in, tong sawmnih zai a, tong sawmnih sang hi; amah in kham citak tawh zut hi. Amah in taamtaak sing biakna tau khat zong bawl hi.
  </para>
  <para style="p">
    <verse number="21" style="v"/>Tua ciangin Solomon in kham citak tawh inn sung zut a, biakinn sungnung mai kan tanin kham khainiang khungin kham tawh zut hi.
  </para>
  <para style="p">
    <verse number="22" style="v"/>Amah in inn khempeuh a zawh dongin inn buppi kham tawh zut hi. Biakinn sungnunga biakna tau buppi zong amah in kham tawh zut hi.
  </para>
  <para style="p">
    <verse number="23" style="v"/>Amah in biakinn sungnungah oliv sing tawh kherub nih bawl a, tong sawm tuak sang hi.
  </para>
  <para style="p">
    <verse number="24" style="v"/>Kherub kha lang khat in tong nga sau-in kherub kha lang dang khat in tong nga mah sau hi; a kha lang khat mong panin a mong lang khat dong tong sawm ahi hi.
  </para>
  <para style="p">
    <verse number="25" style="v"/>Kherub adang khat zong tong sawm mah sau hi; kherubte gel asauna leh a pian’ lim kibang hi.
  </para>
  <para style="p">
    <verse number="26" style="v"/>Kherub khat sauna in tong sawm hi a, adang kherub khat zong tua zah mah ahi hi.
  </para>
  <para style="p">
    <verse number="27" style="v"/>Amah in inn sung tawngnung penah kherubte koih hi; kherubte’ khate kizal a, khat’ kha in kawm banin, adang kherub’ kha in a kawm lang khat ban hi; amau’ kha lang khatte gel inn laizangah kituah hi.
  </para>
  <para style="p">
    <verse number="28" style="v"/>Amah in kham tawh tua kherubte zut hi.
  </para>
  <para style="p">
    <verse number="29" style="v"/>Amah in a sungnung leh a puanung inndeite, a kimkot inn kawm khempeuh tungah kherubte leh nisuh kungte leh pak palhte bawl hi.
  </para>
  <para style="p">
    <verse number="30" style="v"/>A sungnung leh a puanung inndei sunga inn sualte amah in kham tawh zut hi.
  </para>
  <para style="p">
    <verse number="31" style="v"/>Biakinn sungnung lut nadingin amah in oliv sing kongkhak peekte bawl hi; a bangtung zawl leh kongkhak khuamte in kiu nga piangsak hi.
  </para>
  <para style="p">
    <verse number="32" style="v"/>Amah in kherubte, nisuh kungte, leh pakpalh lim kibawlte tawh oliv sing kongkhak peek nihte tuam hi; amah in tuate kham tawh zut a, kherubte leh nisuh kungte tungah kham theh hi.
  </para>
  <para style="p">
    <verse number="33" style="v"/>Tua mah bangin amah in kiu li nei-in biakinn sung lutna oliv sing kongkhak khuamte,
  </para>
  <para style="p">
    <verse number="34" style="v"/>leh taaksan sing kongkhak peek nihte bawl hi; kongkhak a pek nihte kikhepin, a dang kongkhak a pek nihte zong kikhep hi.
  </para>
  <para style="p">
    <verse number="35" style="v"/>Tuate tungah amah in kherubte leh nisuh kungte leh pakpalhte bawl hi; amah in tua a bawlte tungah a tukimin kham tawh zut hi.
  </para>
  <para style="p">
    <verse number="36" style="v"/>Amah in a kiseek suang gual thum leh taamtaak sing gual khat tawh atual sungnung bawl hi.
  </para>
  <para style="p">
    <verse number="37" style="v"/>A kum lina, Ziv kha-in Topa’ inn a bulpi kipan hi.
  </para>
  <para style="p">
    <verse number="38" style="v"/>A kum sawm-le-khatna, a kha giatna ahi Bul kha-in a na khempeuh leh a kigen khempeuh bangin a inn kizo hi. Amah in tua a lamna-in kum sagih bei hi.
  </para>
  <chapter number="7" style="c"/>
  <para style="p">
    <verse number="1" style="v"/>Solomon in ama inn ding zong kum sawm-le-thum sung lamin a inn buppi zo hi.
  </para>
  <para style="p">
    <verse number="2" style="v"/>Amah in Lebanon Tulak ah Inn lam hi; a sauna tong za hi a, a zaina tong sawmnga hi-in, a san’na tong sawmthum hi a, taamtaak khuampi gual thum tungah taamtaak innkam kikhung tungah kilam hi.
  </para>
  <para style="p">
    <verse number="3" style="v"/>Gual khatah sawm-le-nga a om khuampi sawmli-le-nga tunga kilam inndei tung san teng taamtaak sing tawh kituam hi.
  </para>
  <para style="p">
    <verse number="4" style="v"/>A gual thumte tungah kongvangneute om a, a gual thum-a kongvangneute khat leh khat kitang hi.
  </para>
  <para style="p">
    <verse number="5" style="v"/>Kongkhakte leh kongvangneu khempeuhte in a pang kikim kiu li nei a, a gual thumin kongvangneu leh kongvangneu kitang hi.
  </para>
  <para style="p">
    <verse number="6" style="v"/>Tua ciangin amah in Khuampi Innpi bawl hi; a sauna tong sawmnga hi a, a zaina tong sawmthum ahi hi; a mai lamah khuampite a nei innlim om a, tuate mai-ah a tungkhuhna khat om hi.
  </para>
  <para style="p">
    <verse number="7" style="v"/>Tua ciangin amah in thu a khen nading mun Thukhenna Innpi ahi Kumppi tokhom Innpi bawl hi; a sual panin a innsun ciang dong taamtaak sing tawh kituam hi.
  </para>
  <para style="p">
    <verse number="8" style="v"/>Innpi nung tual dang khat sunga amah a ten’ nading ama inn zong tua mah bangin a kilam ahi hi. Solomon in a zi ding a, a lak Faro’ tanu adingin hih innpi tawh a kibang inn khat zong bawl hi.
  </para>
  <para style="p">
    <verse number="9" style="v"/>Hihte khempeuh, a bulpi nangawn a, kipan a khum dong, leh Topa’ inn tual-a kipan tual lianpi dongin, lim takin tehin, a kitan, a nung leh a mai singatna tawh a ki-at a manpha suangte tawh a kibawl ahi hi.
  </para>
  <para style="p">
    <verse number="10" style="v"/>A bulpi in a manpha suang, suang lian, pawl khat tong giat, pawl khat tong sawm a pha suangte ahi hi.
  </para>
  <para style="p">
    <verse number="11" style="v"/>Tuate’ tunga-te in tehin a kitan a manpha suang, leh taamtaak sing ahi hi.
  </para>
  <para style="p">
    <verse number="12" style="v"/>Tual lianpi in a kimkotah a kiseek suang gual thum leh taamtaak sing gual khat nei hi; tua mah bangin Topa’ inn tual sungnung leh innlim in zong nei hi.
  </para>
  <para style="p">
    <verse number="13" style="v"/>Tua ciangin Kumpi Solomon in mi sawlin Tai-ar panin Hiram samsak hi.
  </para>
  <para style="p">
    <verse number="14" style="v"/>Amah in Naftali minam meigongpa’ tapa hi a, ama pa in Tai-ar khuami summgo seek na a sempa ahi hi; amah in sumngo tawh na khat peuhpeuh hih nadingin pilna, theihna, siamna tawh kidim hi. Kumpi Solomon kiangah amah hong pai-in ama na khempeuh sem hi.
  </para>
  <para style="p">
    <verse number="15" style="v"/>Amah in sumngo khuampi nih sung hi. Khuampi khat a sauna in tong sawm-le-giat hi a, a khuam pum kimkot tong sawm-le-nih pha hi; a sung hawm a, a sahna zung li ahi hi; a khuam nihna in tua mah tawh kibang hi.
  </para>
  <para style="p">
    <verse number="16" style="v"/>Khuampite tungah a bulh dingin amah in a kisung sumngo khuamluzepna nih zong bawl hi; khuamluzepna khat a sauna in tong nga hi a, a dang khuamluzepna a sauna in tong nga mah ahi hi.
  </para>
  <para style="p">
    <verse number="17" style="v"/>Tua ciangin amah in khuampite lu dawn-a khuamluzepna khat adingin khainiang a kihuihek tawh a kibawl ngen banga kikalh simsiam nih bawl hi; ngen khat in khuamluzepna khat ading hi a, ngen khat in a dang khuamluzepna khat ading ahi hi.
  </para>
  <para style="p">
    <verse number="18" style="v"/>Tua mah bangin amah in a mangkawlsing gahte bawl hi; khuampi lu dawn-a om khuamluzepna tuam nadingin ngen tawh kibangin a bawl tung kimkotah gual nih bawl hi; amah in a khuamluzepna dang khat zong tua mah bangin bawl hi,
  </para>
  <para style="p">
    <verse number="19" style="v"/>Tua ciangin innlim-a om khuampi dawnah a om khuamluzepnate tong li pha a, tuate tungah unok pak a kibawlte om hi.
  </para>
  <para style="p">
    <verse number="20" style="v"/>A khuamluzepnate in a khuampi nihte tung leh ngen tawh kibanga kibawl gei-a a om a bem a dawk tungah om hi; a kimkotah gual nihna mangkawlsing gah zanih om hi; a khuamluzepna dang khatah zong tua bangmah ahi hi.
  </para>
  <para style="p">
    <verse number="21" style="v"/>Amah in a khuampite biakinn innlim-ah phut hi; amah in leitaw lamah a khuam phutin a min Jakhin phuak hi; tua ciangin amah in leilu lamah a khuam phutin a min Boaz phuak hi.
  </para>
  <para style="p">
    <verse number="22" style="v"/>A khuampite dawnah unok pak a kibawl om hi. Tua bangin khuampite a bawl man khin hi.
  </para>
  <para style="p">
    <verse number="23" style="v"/>Tua ciangin amah in a kisung tuikuangpi bawl hi; tua in a bem hi a, a gei khat pan a gei khat tong sawm pha-in, tong nga thuk a, a kimkot tong sawmthum pha hi.
  </para>
  <para style="p">
    <verse number="24" style="v"/>A geivial nuai tong sawmthum sung, tuikuangpi kimkotin um gahte kibawl hi; tua um gahte gual nihin om a, a tuikuangpi a kisun’in kisung khawm pah hi.
  </para>
  <para style="p">
    <verse number="25" style="v"/>Bawngtal sawm-le-nihte tungah tua tuikuangpi kinga a, thum leilu lam nga a, thum nitumna lam nga-in, thum leitaw lam nga a, thum nisuahna lam nga hi; tuate tungah a tuikuangpi kikoih a, a nung lam uh a sung lamah om hi.
  </para>
  <para style="p">
    <verse number="26" style="v"/>A sahna in khutpeek mai cia ahi hi; a geivial pen unok pak tawh a kibang hai geivial bangin kibawl hi; tua sungah tui tambong tulli ta hi.
  </para>
  <para style="p">
    <verse number="27" style="v"/>Amah in sumngo kibawl din’na sawm zong bawl hi; tua din’nate tong li sau, tong li zai, tong thum sang hi.
  </para>
  <para style="p">
    <verse number="28" style="v"/>Tua din’nate a kibawlna zia in hih bang ahi hi: tuate in a khawkte nei-in, tua a khawkte a kungah kibulh a,
  </para>
  <para style="p">
    <verse number="29" style="v"/>tua ciangin a kungah a kibulh a khawkte tungah humpinelkai, bawngtalte, leh kherubte om hi. Tua a kungte tung, humpinelkaite leh bawngtalte’ tung leh nuai-ah a sawi-in a kikingkalh limliam om hi.
  </para>
  <para style="p">
    <verse number="30" style="v"/>Tua tham loin tua din’nate in sumngo tawh a kibawl leengpeite leh leengpeizawlte nei ciat hi; tua ciangin a kiu lite-ah tuikuangpi nan’nate om hi. Tua nan’nate a kisung hi a, a pang ciatah pakkual om hi.
  </para>
  <para style="p">
    <verse number="31" style="v"/>A vang pen, tong khat a san’tohna a dawn lamah om hi; a vang pen kingakna a kibawl bangin bem a, tong khat leh alang thuk hi. A vangah lim kigelhte om hi; a khawkte in sikli nei a, bem lo hi.
  </para>
  <para style="p">
    <verse number="32" style="v"/>A leengpei lite in a khawkte’ nuai-ah om hi; leengpei zawlte in a din’na tawh sa-khat ahi hi; leengpei a san’na in tong khat leh a lang ahi hi.
  </para>
  <para style="p">
    <verse number="33" style="v"/>A peite pen sakol leengpei bangin kibawl hi; a peizawl, a peikual, a peikalhna, leh a kalhna bulte khempeuh a kisung ahi hi.
  </para>
  <para style="p">
    <verse number="34" style="v"/>A din’nate kiu ciatah a nan’na li om ciat hi; tua a nan’nate in a din’na tawh sa-khat ahi hi.
  </para>
  <para style="p">
    <verse number="35" style="v"/>Tua ciangin a din’na dawnah tong lang a sang vial bem khat om hi; tua ciangin a din’na dawnah a kipsaknate leh a khawkte in a din’na tawh sa-khat ahi hi.
  </para>
  <para style="p">
    <verse number="36" style="v"/>Tua ciangin a kipsaknate leh a khawkte tungah a mun awng zah ciat tawh kizui-in amah in kherubte, humpinelkaite, nisuh kungte gelhin a kimkotah pakkual bawl hi.
  </para>
  <para style="p">
    <verse number="37" style="v"/>Hih bangin amah in din’na sawm bawl hi; a vekpi-in a kibangin kisungin, a liatna leh a pian’ lim kibang hi.
  </para>
  <para style="p">
    <verse number="38" style="v"/>Tua ciangin amah in sumngo tuikuang sawm bawl hi; tuikuang khatah tambong sawmgiat ta-in, tuikuang tong li ciat pha a, a din’na sawmte adingin tuikuang khat ciat om hi.
  </para>
  <para style="p">
    <verse number="39" style="v"/>Tua ciangin amah in din’nate, inn leitaw lamah nga, inn leilu lamah nga, koih hi. Tua ciangin amah in inn khang nisuahna lam kiu-ah tuikuangpi koih hi.
  </para>
  <para style="p">
    <verse number="40" style="v"/>Hiram in beelte, kawbiate, leh kuangte zong bawl hi. Tua ahih ciangin Hiram in Kumpi Solomon’ adingin Topa’ inn a lam nasep khempeuh zo hi;
  </para>
  <para style="p">
    <verse number="41" style="v"/>khuampi nihte, khuampite dawnah a om khuamluzepna kuak nihte, leh khuampite dawnah a om khuamluzepna kuak nihte tuam nading ngen tawh kibanga kibawl nihte;
  </para>
  <para style="p">
    <verse number="42" style="v"/>leh khuampite tungah a om khuamluzepna nihte a tuam dingin ngen tawh kibanga kibawl khat adingin mangkawlsing gah gual nih ahi, ngen tawh kibanga kibawl nih adingin mangkawlsing gah zalite;
  </para>
  <para style="p">
    <verse number="43" style="v"/>din’na sawmte, leh din’nate tungah a om tuikuang sawmte;
  </para>
  <para style="p">
    <verse number="44" style="v"/>leh tuikuangpi khat, leh tuikuangpi nuai-ah a om bawngtal sawm-le-nihte ahi hi.
  </para>
  <para style="p">
    <verse number="45" style="v"/>Tu-in beelte, kawbiate, leh kuangte, Hiram in Kumpi Solomon’ adingin a bawl, Topa’ inn sungah a om nazatte khempeuh in a tee sumngo tawh kibawl ahi hi.
  </para>
  <para style="p">
    <verse number="46" style="v"/>Jordan zanglei, Sukkoth leh Zarethan kikal beel lei-ah kumpipa in tua nate sung hi.
  </para>
  <para style="p">
    <verse number="47" style="v"/>Tam lua ahih manin Solomon in hih nate khempeuh tawi teh lo hi; sumngo gik zah kithei zo lo hi.
  </para>
  <para style="p">
    <verse number="48" style="v"/>Tua ahih ciangin Topa’ inn sunga om nazat khempeuh Solomon in bawl hi; kham biakna tau, Ompihna Anlum adingin kham sabuai,
  </para>
  <para style="p">
    <verse number="49" style="v"/>biakinn sungnung mai, leitaw lam pangah nga omin leilu lam pangah nga a om kham citak meivak-khuamte; kham tawh kibawl pakte, meivakte, leh taitehte;
  </para>
  <para style="p">
    <verse number="50" style="v"/>paknamtui adingin haite, meitehte, kuangte, pakante, leh kham citak vutluahna; leh Siangtho Pen Mun inn sung tawngnung kongkhakte leh biakinn sung kongkhakte adingin kham bilte ahi hi.
  </para>
  <para style="p">
    <verse number="51" style="v"/>Tua ahih ciangin Kumpi Solomon in Topa’ inn a hih nasep khempeuh kizo hi. Tua ciangin Solomon in a pa David in a apsa nate, ngun, kham, leh nazatte paipihin Topa’ inn vankoihna ah tuate koih hi.
  </para>
  <chapter number="8" style="c"/>
  <para style="p">
    <verse number="1" style="v"/>Tua ciangin Solomon in Zion a kici David’ khuapi panin Topa’ thuciamna singkuang a paipih dingin Jerusalem khua sung Kumpi Solomon’ mai-ah Israel upate leh minam lutang khempeuh, Israel upate leh minam lutang khempeuh, Israel beh makaite khawm hi.
  </para>
  <para style="p">
    <verse number="2" style="v"/>Tua ciangin Israel mite khempeuh a kha sagihna ahi Ethanim kha sunga pawi hunin Kumpi Solomon kiangah kikhawm uh hi.
  </para>
  <para style="p">
    <verse number="3" style="v"/>Tua ciangin Israel upate khempeuh hong pai uh a, siampite in thuciamna singkuang la uh hi.
  </para>
  <para style="p">
    <verse number="4" style="v"/>Tua ciangin amaute in Topa’ thuciamna singkuang, kikhopna buk, leh puanbuk sunga om a siangtho nazatte khempeuh paipih uh hi; siampite leh Levi mite in tuate paipih to uh hi.
  </para>
  <para style="p">
    <verse number="5" style="v"/>Ama mai-ah a kikhawm Kumpi Solomon leh Israel mihonte khempeuh thuciamna singkuang mai-ah amah tawh omin, tuu leh bawngtalte biakna-in tampi tak pia uh ahih manin tuate kiseh thei lo, a phazah kisim zo lo hi.
  </para>
  <para style="p">
    <verse number="6" style="v"/>Tua ciangin siampite in kherubte’ kha nuai, Siangtho Pen Mun sung, biakinn sungnung lam-a ama munah Topa’ thuciamna singkuang paipih uh hi.
  </para>
  <para style="p">
    <verse number="7" style="v"/>Kherubte in thuciamna singkuang omna mun tungah a kha uh zak ahih manin thuciamna singkuang leh a zawlte tungah kherubte in khuhna piangsak uh hi.
  </para>
  <para style="p">
    <verse number="8" style="v"/>A zawlte sau mahmah ahih manin biakinn sungnung mai Siangtho Mun panin a zawl mongte kimu hi; ahih hangin a pua lam panin kimu thei lo hi; tu ni dongin tua san takah tuate om hi.
  </para>
  <para style="p">
    <verse number="9" style="v"/>Thuciamna singkuang sungah, Izipt gam panin a paikhiat lai-un Topa in Israel mite tawh thuciamna a bawlna Horeb ah Moses in suangpeek nih a koih sim loh bangmah om lo hi.
  </para>
  <para style="p">
    <verse number="10" style="v"/>Siangtho Mun panin siampite a paikhiat ciangin meii in Topa’ inn tuam a,
  </para>
  <para style="p">
    <verse number="11" style="v"/>meii hangin siampite in na sem dingin om thei lo uh hi; bang hang hiam cih leh Topa’ minthan’na in Topa’ inn tuam hi.
  </para>
  <para style="p">
    <verse number="12" style="v"/>Tua ciangin Solomon in, “Topa in vantungah ni koih khin a, ahih hangin khuamial sahpi sungah amah a ten’ ding gen khin hi.
  </para>
  <para style="p">
    <verse number="13" style="v"/>Keimah in nangma adingin a kipahtawi inn khat, na ten’ tawntung nading mun khat ka lam khin hi,” a ci hi.
  </para>
  <para style="p">
    <verse number="14" style="v"/>Tua ciangin Israel a kikhawmte a din’ lai takin kumpipa in en kawikawi-in Israel a kikhawmte khempeuh thupha pia hi.
  </para>
  <para style="p">
    <verse number="15-16" style="v"/>Tua ciangin amah in, “Izipt panin ka mi Israelte ka paikhiatpih huna kipanin keima Min a om theih nadingin inn khat lam nading Israel minam khempeuh sungah khuapi khat zong ka teel kei hi; ahih hangin ka mi Israelte tungah a uk dingin David ka teel hi,’ ci-in ka pa David tungah a kam tawh a ciamsa thu a tungsak Israel Pasian, Topa in thupha ngah ta hen.
  </para>
  <para style="p">
    <verse number="17" style="v"/>Tu-in, Israel Pasian, Topa’ min adingin inn khat lam ding ka pa David’ lungsim sungah om hi.
  </para>
  <para style="p">
    <verse number="18" style="v"/>Ahih hangin Topa in ka pa David kiangah, ‘Keima min dingin inn khat lam ding na lungsim sungah a omna thu-ah, tua banga na lungsimah a om hoih mahmah hi;
  </para>
  <para style="p">
    <verse number="19" style="v"/>ahi zongin nangmah in a inn na lam kei ding a, nangma sungpan hong suak ding na tapa in ka min dingin a lam ding hi,’ a ci hi.
  </para>
  <para style="p">
    <verse number="20" style="v"/>Tu-in ama bawlsa thuciamna Topa in tungsak khin hi; bang hang hiam cih leh ka pa David’ munah keimah khangin, Topa’ ciamsa bangin Israel kumpi tokhom tungah ka tu a, Israel Pasian, Topa’ min dingin a inn ka lam khin hi.
  </para>
  <para style="p">
    <verse number="21" style="v"/>Amah in Izipt leitang panin amaute a paikhiatpih lai-in amah in i pu i pate tawh a bawl Topa’ thuciamna a omna thuciamna singkuang adingin tua lai-ah mun khat ka bawlsak hi,” a ci hi.
  </para>
  <para style="p">
    <verse number="22" style="v"/>Tua ciangin Israel a kikhawmte khempeuh omna Topa’ biakna tau mai-ah Solomon ding a, vantung lamah a khutte zak hi;
  </para>
  <para style="p">
    <verse number="23" style="v"/>amah in, Israel Pasian, Topa aw, tunga om vantungah ahi a, nuai-a om leitungah ahi zongin, nangma mai-ah a lungsim khempeuh uh tawh a pai, na nasemte tungah thuciamna lenin itna kip a lak, nang tawh a kibang Pasian om lo hi;
  </para>
  <para style="p">
    <verse number="24" style="v"/>na nasem ka pa David tungah na gensa thu na kipsak hi; hi hi, nangmah in na kam tawh na gen a, tu ni-in na tangtungsak hi.
  </para>
  <para style="p">
    <verse number="25" style="v"/>Tua ahih ciangin tu-in Israel Pasian, Topa aw, ama tungah, ‘Keima mai-ah nang na gamtat mah bangin na tapate in keima mai-ah gamtat ding a kidop nak uh leh, Israel kumpi tokhom tungah a tu dingin keima mai-ah mi khat zong na tasam kei ding hi,’ ci-in na nasem ka pa David tungah na ciamsa thu len in.
  </para>
  <para style="p">
    <verse number="26" style="v"/>Tua ahih ciangin tu-in Israel Pasian aw, na nasem ka pa David tungah na gensa thu kipsak in.
  </para>
  <para style="p">
    <verse number="27" style="v"/>“Ahih hangin leitungah Pasian teeng taktak ding ahi hiam? En in, vantung leh vantung a sangpen in nang hong huam zo lo hi; keima lamsa hih inn in bangzahin nang hong huam zo lo zaw kan ding ahi hiam!
  </para>
  <para style="p">
    <verse number="28" style="v"/>Ahi zongin na nasempa’ thungetna leh a hong thuumna hong don in la, Topa ka Pasian aw, tu ni-in nangma mai-ah na nasempa in a hong ngetna ahi a kikona leh a thungetna hong ngai in;
  </para>
  <para style="p">
    <verse number="29" style="v"/>‘Tua lai-ah ka min om ding hi,’ na cihna mun hih inn lamah sun leh zanin na mit hak in la, na nasempa in hih mun lamah a thungetna za in.
  </para>
  <para style="p">
    <verse number="30" style="v"/>Tua ciangin amaute in hih mun lamah hong nget uh ciangin na sempa leh na mi Israelte’ hong thuumna ngai in; hi hi, na ten’na mun vantungah na za hi; na zak ciangin na maisak hi.
  </para>
  <para style="p">
    <verse number="31" style="v"/>“Mi khat a vengpa tungah khialin, amah in a kiciamsak a, amah hong pai-in hih inn sung nangma biakna tau mai-ah a kiciam leh,
  </para>
  <para style="p">
    <verse number="32" style="v"/>nangmah in vantung pan za-in, gamta-in na nasemte thukhen in la, a mawhpa mawhna thuaksakin ama lu tung mah ah ama gamtatna tungsak in la, a dikpa a dikna langsakin ama dikna tawh kizui-in thaman pia in.
  </para>
  <para style="p">
    <verse number="33" style="v"/>“Nangma tungah hong khialna hangin galte mai-ah na mi Israelte a guallelh ciangin, amaute nangma lamah hong kihei kikin nangma min hong phawk a, hih inn sungah thungenin nang tungah hong thuum uh leh,
  </para>
  <para style="p">
    <verse number="34" style="v"/>vantung panin za-in na mi Israelte’ khialna maisak in la, a pu a pate uh tungah na piak leitangah amaute paipih kik in.
  </para>
  <para style="p">
    <verse number="35" style="v"/>“Nangma tungah hong khialhna hangin vantung kikhakcipin guah a zuk loh ciangin, amaute in hih mun lamah thungenin na min hong phawk a, amaute na gimsak ciangin amau khialhna panin a kihei uh leh,
  </para>
  <para style="p">
    <verse number="36" style="v"/>vantung pan za-in na mi Israel, na nasemte’ khialhna maisak in la, amaute’ zuih ding lampi hoih hilh in; tua ciangin na mite tungah gamh-in na piaksa leitang tungah guah zusak in.
  </para>
  <para style="p">
    <verse number="37" style="v"/>“Gam sungah kialpi tungin, pulnatna ahi a, ankung natna ahi a, ankung zawngkhalna ahi a, kauphe ahi a, lung ahi zongin om a, amau’ khuapi khat peuhpeuh ah a galte un umcihin, bangbang gimna, bangbang natna hita leh,
  </para>
  <para style="p">
    <verse number="38" style="v"/>mi khatpeuh ahi a, na mi Israelte khempeuh un ahi zongin amau’ lungsim natna thei-in hih inn lamah a khutte hong zanin bangbang thungetna hita leh bangbang thuumna hita leh hong bawl leh,
  </para>
  <para style="p">
    <verse number="39" style="v"/>na ten’na vantung panin za-in maisak in; tua ciangin amau’ gamtatna khempeuh tawh kizui-in a lungsim uh na theih bangin amaute tungah pia ciat in (bang hang hiam cih leh nang, nang bek in mihing khempeuh lungsim na thei hi);
  </para>
  <para style="p">
    <verse number="40" style="v"/>ka pu ka pate uh tungah na piak leitang tungah a nuntak hun sung khempeuh uh amaute in nang hong zahtak ding uh hi.
  </para>
  <para style="p">
    <verse number="41" style="v"/>“Tua mah bangin na mi Israel a hilo gamdang mi khat nangma min hangin a gamlapi gam panin hong pai-in
  </para>
  <para style="p">
    <verse number="42" style="v"/>“(bang hang hiam cih leh amaute in a lian nangma minthan’na leh nangma mite’ adingin na sepsak na liante thu za ding uh hi), hih inn lamah amah hong pai-in thu hong nget ciangin,
  </para>
  <para style="p">
    <verse number="43" style="v"/>na ten’na vantung panin za in la, tua gamdang mipa in nang tungah hong ngetna khempeuh tawh kizui-in hih in; nangma mi Israelte mah bangin leitung mi khempeuh in na min thei-in nang hong zahtak nading, leh hih ka lamsa inn in nangma min tawh a kilo a hihna a theih nading uh ahi hi.
  </para>
  <para style="p">
    <verse number="44" style="v"/>“A galte uh do dingin na mite kuan khia-in, bangbang lamah amaute sawl hita lecin nangmah in na teelsa khuapi lam Topa tung leh nangma min dingin ka lamsa inn lamah thu hong nget uh ciangin,
  </para>
  <para style="p">
    <verse number="45" style="v"/>vantung panin amau’ hong thungetna leh hong thuumna za-in amau’ vai huh in.
  </para>
  <para style="p">
    <verse number="46" style="v"/>“Amaute nang tungah hong khialin – bang hang hiam cih leh mi a khial lo kuamah om lo hi–amaute tungah nang heh a, galte tungah amaute pia-in, amaute kimanin a galte’ gam a gamla ahi a, a nai-ah ahi zongin kipuakhia a,
  </para>
  <para style="p">
    <verse number="47" style="v"/>ahi zongin amaute in a kipuak khiatna leitungah amaute in a lungsim uhah tua thu ngaihsunin kisikkik a, ‘Kote khialin lam pialin ka gitloh tat uh hi,’ ci-in amaute a mante’ leitang panin nang tungah hong thuum uh a,
  </para>
  <para style="p">
    <verse number="48" style="v"/>amaute manin a puakhia a galte uh leitangah a ngaihsutna khempeuh leh a lungsim khempeuh uh tawh amaute kisikkik in, nangmah in na teelsa khuapi, amau’ pute tungah na piaksa amau’ leitang, leh nangma min dingin ka lam inn lam nga-in nangma tungah thu hong nget uh leh
  </para>
  <para style="p">
    <verse number="49" style="v"/>vantung na ten’na mun panin amau hong thungetna leh hong thuumna za-in, amau’ vai huh in la,
  </para>
  <para style="p">
    <verse number="50" style="v"/>nang tungah hong khial na mite leh nang tunga hong gamtatna uh amau’ thupalsatnate khempeuh maisakin, amaute in amaute tungah hehpihna a neih theih nadingun amaute manin a puakhia mite’ muhna ah amaute hehpih in
  </para>
  <para style="p">
    <verse number="51" style="v"/>(bang hang hiam cih leh amaute pen Izip panin na paikhiatpih, sik meiphual sung panin na paikhiatpih, nangma mi leh nangma luah ahi uh hi).
  </para>
  <para style="p">
    <verse number="52" style="v"/>Na nasempa hong thuumna leh na mi Israelte’ hong thuumna ah maipha tawh hong en tawntung in la, nang hong sap peuhmah uh ciangin amaute na bil ngat in.
  </para>
  <para style="p">
    <verse number="53" style="v"/>Izipt panin ka pu ka pate uh na paikhiatpih lai-in na nasempa Moses tung tawnin na gen bangin nangma luah ahi dingin leitung mi khempeuh lak panin amaute na tengkhia hi, Topa Pasian aw,” a ci hi.
  </para>
  <para style="p">
    <verse number="54" style="v"/>Tu-in Solomon in hih thungetna leh thuumnate khempeuh Topa tungah a bawl khit ciangin, vantung lamah a khutte zan sa-in a khukdin’na mun Topa’ biakna tau mai panin amah ding to hi;
  </para>
  <para style="p">
    <verse number="55" style="v"/>tua ciangin amah dingin awging pha tawh Israel a kikhawmte khempeuh thupha pia-in,
  </para>
  <para style="p">
    <verse number="56" style="v"/>“Ama hong ciamsa khempeuh tawh kizui-in ama mi Israelte tawlngakna a pia Topa in thupha ngah ta hen; a nasempa Moses tung tawnin a gensa ama thuciamna hoihte khempeuh kam khat zong maimawk lo hi.
  </para>
  <para style="p">
    <verse number="57" style="v"/>I pu i pate tawh a om mah bangin Topa i Pasian eite tawh hong om hen; eite hong nusia-in, hong taisan kei hen;
  </para>
  <para style="p">
    <verse number="58" style="v"/>amah in i pu i pate a thupiaksa ahi ama lampi khempeuh zui ding, leh ama thupiaknate, a thukhamte, leh a ngeina kipte zui dingin ama lamah i lungsim hong awnsak hen.
  </para>
  <para style="p">
    <verse number="59" style="v"/>Topa mai-ah ka thuumna ka kammalte sun leh zanin Topa i Pasian nai-ah om hen la, ni simin a kisam bangin a nasempa’ vai leh ama mi Israel’ vai hong huh hen;
  </para>
  <para style="p">
    <verse number="60" style="v"/>leitung mi khempeuh in Topa in Pasian hi, kuamah dang om lo hi, ci-in thei ding uh hi.
  </para>
  <para style="p">
    <verse number="61" style="v"/>Tua ahih ciangin Topa i Pasian tungah na lungsim khempeuh uh tawh thuman un la, tu ni-a bangin ama thukhamte zui-in a thupiaknate mang un,” a ci hi.
  </para>
  <para style="p">
    <verse number="62" style="v"/>Tua ciangin kumpipa leh amah tawh a om Israel khempeuh in Topa mai-ah biakna pia uh hi.
  </para>
  <para style="p">
    <verse number="63" style="v"/>Solomon in thunuam-a biakna-in Topa tungah bawngtal tul sawmnih leh tul nih leh tuu tul za khat leh tul sawmnih pia hi. Tua ahih ciangin kumpipa leh Israel in mi khempeuh in Topa’ inn ap uh hi.
  </para>
  <para style="p">
    <verse number="64" style="v"/>Tua ni mahin kumpipa in Topa’ inn mai-a om inntual laizang ap hi; bang hang hiam cih leh meihal biakna leh an tawh biakna leh thunuam-a biakna a thaute a ta zo dingin Topa mai-a sumngo biakna tauneu lua ahih manin tua lai munah meihal biakna leh an tawh biakna leh thunuam-a biakna a thaute pia hi.
  </para>
  <para style="p">
    <verse number="65" style="v"/>Tua ahih ciangin tua hunin Solomon leh amah tawh a om Israel khempeuh in Topa i Pasian mai-ah ni sagih sung, Hamath lutna panin Izipt Lui dong kikhopna lianpi khat bawlin pawi khat kham uh hi.
  </para>
  <para style="p">
    <verse number="66" style="v"/>A ni giat ni-in amah in mite ciahsak hi; amaute in kumpipa thupha pia uh a, Topa in a nasempa David leh ama mi Israel tungah hoihna a lahnate khempeuh hangin lungdamna leh lungsim kipahna tawh a inn ciat uhah ciah uh hi.
  </para>
  <chapter number="9" style="c"/>
  <para style="p">
    <verse number="1" style="v"/>Solomon in Topa’ inn leh kumpipa’ inn leh a lam nop khempeuh a lam a man khit ciangin,
  </para>
  <para style="p">
    <verse number="2" style="v"/>Gibeon a, ama tungah a kilahsa bangin Solomon tungah Topa a nih veina kilang hi.
  </para>
  <para style="p">
    <verse number="3" style="v"/>Topa in ama kiangah, “Keima mai-ah na hihsa na thungetna leh na thuumna ka za khin hi; na lamsa hih inn ka ap khin a, a tawntungin keima min kemin ka kipsak ding hi; a tawntungin tua ka hu ding hi.
  </para>
  <para style="p">
    <verse number="4" style="v"/>Nang ahih leh, na pa David a gamtat bangin lungsim thupina leh thumanna tawh ka mai-ah gamta-in, nang kong thupiak khempeuh bangin sem a, ka thukhamte leh ka ngeina kipte na zuih leh,
  </para>
  <para style="p">
    <verse number="5" style="v"/>na pa David tungah, ‘Israel kumpi tokhom tungah mi khat zong na tasam kei ding hi,’ ci-in ka ciamsa bangin Israelte tungah na kumpi tokhom ka kipsak paisuak ding hi.
  </para>
  <para style="p">
    <verse number="6" style="v"/>Ahih hangin nang na hi a, na tate ahi zongin, keimah zuihna panin pialin, note mai-ah ka koih ka thupiaknate leh ka thukhamnate na zuih kei uh a, pasian dangte’ na a sem ding leh a bia dingin na pai uh leh,
  </para>
  <para style="p">
    <verse number="7" style="v"/>amaute ka piaksa leitang panin Israel ka lakhia ding hi; tua ciangin ka min dingin ka apsa inn pen ka muhna panin ka lawnkhia ding hi; tua ciangin Israel in mi khempeuh lakah paunak leh thugentehna suak ding hi.
  </para>
  <para style="p">
    <verse number="8" style="v"/>Tua ciangin hih inn in nin bulomtang suak ding hi; a nawk kha mi khempeuh in lamdang sa-in ee! ci ding uh hi; amaute in, ‘Bang hangin Topa in hih leitang leh hih inn hih bangin hih hiam? ci ding uh hi.
  </para>
  <para style="p">
    <verse number="9" style="v"/>Tua ciangin amaute in, “Izipt gam panin a pu a pate uh a paikhiatpih Topa a Pasian uh amaute in nusia-in, pasian dangte len uh a, tuate bia-in a na a sepna uh hang ahi hi; tua ahih ciangin Topa in hih siatna khempeuh amaute tungah tungsak hi,’ ci ding uh hi,” a ci uh hi.
  </para>
  <para style="p">
    <verse number="10" style="v"/>Solomon in inn nihte, Topa’ inn leh kumpipa’ in a lam kum sawmnih a beina,
  </para>
  <para style="p">
    <verse number="11" style="v"/>Tai-ar kumpi Hiram in Solomon’ deih zahzah taamtaak sing leh taaksan sing leh kham a piak manin, Kumpi Solomon in Galile gam sunga om khuapi sawmnih Hiram tungah pia hi.
  </para>
  <para style="p">
    <verse number="12" style="v"/>Ahih hangin Solomon in amah a piaksa khuapite en dingin Tai-ar panin Hiram hong pai ciangin, tua khuapite tawh amah lungkim zo lo hi.
  </para>
  <para style="p">
    <verse number="13" style="v"/>Tua ahih ciangin amah in “Ka sanggampa aw, kei nong piak hih khuapite a bangci khuapi ahi hiam? a ci hi. Tua ahih ciangin tu ni dongin tuate Kabul gam kici hi.
  </para>
  <para style="p">
    <verse number="14" style="v"/>Hiram in kumpipa kiangah a piak kham talen zakhat leh sawmnih pha hi.
  </para>
  <para style="p">
    <verse number="15" style="v"/>Hih in Topa’ inn leh ama inn, Millo leh Jerusalem kulhpi, Hazor, Meggiddon leh Gezer a lam dingin Kumpi Solomon in aana tawh nasemte a lakna thu ahi hi.
  </para>
  <para style="p">
    <verse number="16" style="v"/>(Iziptte kumpi Faro paito a, Gezer la-in mei tawh hal a, a khuapi sunga teeng Kanaan mite thatin Solomon’ zi, a tanu’ tungah moken’ in a khuapi pia hi;
  </para>
  <para style="p">
    <verse number="17" style="v"/>tua ahih ciangin Solomon in Gezer) leh Bethhoron nuainung
  </para>
  <para style="p">
    <verse number="18" style="v"/>leh Baalath leh Judah gamsung, gamlakah Tamar,
  </para>
  <para style="p">
    <verse number="19" style="v"/>leh Solomon in a neih vankoihna khuapi khempeuh, leh a leengte ading khuapite, leh a sakol tuangte’ ading khuapite, leh Jerusalem sung, Lebanon sung, leh ama ukna gamsung khempeuh ah Solomon in a lam nop khempeuh lamkik hi.
  </para>
  <para style="p">
    <verse number="20" style="v"/>Israel mite a hi lo Amor mite, Hit mite, Perez mite, Hiv mite, leh Jebus mite sung panin a om lai mi khempeuh;
  </para>
  <para style="p">
    <verse number="21" style="v"/>Israel mite in a suksiat khit siang zawh loh, tua gamah amau’ nunga a om lai a suan leh khakte uh - Solomon in hihte aana tawh na a sem sila-in bawl a, tua ahih ciangin tu ni dongin tua mah bangin om uh hi.
  </para>
  <para style="p">
    <verse number="22" style="v"/>Ahih hangin Solomon in Israel mite sila-in bawl lo hi; amaute in galkapte, ama nuai-ah a uliante, ama nuai-ah a ukte, a galkapmangte, a leeng ukte leh a sakol tuangte ahi uh hi.
  </para>
  <para style="p">
    <verse number="23" style="v"/>Hihte in Solomon’ nasep a uk ulianpite ahi hi: na a sem mite a uk mi zanga leh sawmnga ahi hi.
  </para>
  <para style="p">
    <verse number="24" style="v"/>Ahih hangin Faro tanu David khuapi panin ama adingin Solomon in a lamsak ama innah paito hi; tua ciangin amah in Millo lam hi.
  </para>
  <para style="p">
    <verse number="25" style="v"/>Solomon in Topa adingin a lam biakna tau tungah meihal biakna leh thunuam-a biakna kum khatin thum vei pia-in Topa mai-ah paknamtui hal hi. Tua ahih ciangin amah in a inn zo hi.
  </para>
  <para style="p">
    <verse number="26" style="v"/>Kumpi Solomon in Edom gamsung San Tuipi gei dunga om Eloth nai-a Ezion-geber-ah teembaw hon khat bawl hi.
  </para>
  <para style="p">
    <verse number="27" style="v"/>Tua ciangin Hiram in tua teembaw honte tawh tuipi tung nasep a thei tuipi mite ahi a nasemte, Solomon’ nasemte tawh sawlkhia hi;
  </para>
  <para style="p">
    <verse number="28" style="v"/>tua ciangin amaute Ofir-ah pai-in tua lai panin kham talen zali leh sawmnih hong paipih uh hi; amaute in Kumpi Solomon kiangah tuate tun’ uh hi.
  </para>
  <chapter number="10" style="c"/>
  <para style="p">
    <verse number="1" style="v"/>Tu-in Sheba kumpinu in Topa’ min tawh kisai-in Solomon’ minthan’na a zak ciangin thudotna haksate tawh amah a ze-et dingin hong pai hi.
  </para>
  <para style="p">
    <verse number="2" style="v"/>Amah nungzui honpi, a namtui nate a pua kalaohte, leh kham tampi, leh suang manpha tampi tawh Jerusalem ah hong pai hi; Solomon kiangah a tun’ ciangin amah in a lungsim a, om khempeuh Solomon tungah gen hi.
  </para>
  <para style="p">
    <verse number="3" style="v"/>Tua ciangin Solomon in ama dotna khempeuh dawng hi; kumpipa in ama tungah a gentel theih loh, haksa lua a sak bangmah om lo hi.
  </para>
  <para style="p">
    <verse number="4" style="v"/>Sheba kumpinu in Solomon’ pilna, ama lamsa a inn,
  </para>
  <para style="p">
    <verse number="5" style="v"/>a sabuai-ah a an, a uliante’ omzia, leh a nasemte’ etna, a puante uh, a an piate, leh Topa’ innah a piak a meihal biaknate khempeuh a muh khit ciangin a lungsim bei hi.
  </para>
  <para style="p">
    <verse number="6" style="v"/>Tua ciangin amah in kumpipa kiangah, “Ka gamsung panin nangma thu leh na pilna ka zak a kigen thute man hi;
  </para>
  <para style="p">
    <verse number="7" style="v"/>ahih hangin kei hong pai-in keima mit in a muh mateng a kigente ka um kei hi; tu-in, en in, a lang zong kei tungah hong kigen lo hi; na pilna leh na daupaina in ka zak thute vuknelh hi.
  </para>
  <para style="p">
    <verse number="8" style="v"/>Na zite mi hampha! Nangma mai-ah ding tawntungin na pilna a za hih na nasemte mi hampha!
  </para>
  <para style="p">
    <verse number="9" style="v"/>Nang sungah lungdamin Israel kumpi tokhom tungah nang hong koih Topa na Pasian in thupha ngah ta hen! Topa in Israel it tawntung ahih manin nangmah in thutang leh thuman na sepkhiat theih nadingin amah in kumpi-in nang hong bawl hi,” a ci hi.
  </para>
  <para style="p">
    <verse number="10" style="v"/>Tua ciangin amah in kumpipa tungah kham talen za leh sawmnih, leh a namtui nate tampi tak, leh suang manphate pia hi; Sheba kumpinu in Kumpi Solomon tungah a piak hih banga a tam a namtui nate hong pai ngei nawn lo hi.
  </para>
  <para style="p">
    <verse number="11" style="v"/>Tua tham loin Ofir panin kham hong pua Hiram’ teembaw honte in Ofir panin cingsing leh suang manpha tampi tak hong pua hi.
  </para>
  <para style="p">
    <verse number="12" style="v"/>Tua ciangin kumpipa in cingsingte Topa’ inn leh kumpipa’ inn khuamte, la sate adingin laiza la sakna leh harp la sakna-in bawl hi; tu ni dongin tua bang cingsing hoihte hong tungkik ngei lo, kimu ngei nawn lo hi.
  </para>
  <para style="p">
    <verse number="13" style="v"/>Tua ciangin Kumpi Solomon in citna tawh ama tungah a piak banah ama deih a nget khempeuh Sheba kumpinu tungah Kumpi Solomon in pia hi. Tua ahih ciangin amah kihei-in a nasemte tawh ama gamah ciahkik hi.
  </para>
  <para style="p">
    <verse number="14-15" style="v"/>Tu-in sumbawlte leh sumbukte, leh Arabia kumpi khempeuh leh gamsung a ukte tung panin a ngahte banah kum khatin Solomon tungah a tung kham a gihna in talen zaguk-le-guk ahi hi.
  </para>
  <para style="p">
    <verse number="16" style="v"/>Kumpi Solomon in a kiseek kham tawh kibawl lum lianpi za nih bawl hi; lum khatah kham shekel zaguk bei hi.
  </para>
  <para style="p">
    <verse number="17" style="v"/>Tua ciangin amah in a kiseek kham tawh kibawl lum zathum bawl hi; lum khat ciangin kham minas thum bei hi; tua ciangin kumpipa in Lebanon Tulak Inn sungah tuate koih hi.
  </para>
  <para style="p">
    <verse number="18" style="v"/>Kumpipa in saiha kumpi tokhom a lian khat zong bawl a, kham hoihpente tawh tua tokhom zut hi.
  </para>
  <para style="p">
    <verse number="19" style="v"/>Kumpi tokhom in kahlei cial guk nei-in, kumpi tokhom nungah bawngno lutang khat om a, a tutna pang tuakah ban ngakna omin ban ngaknate pangah humpinelkai nih ding a,
  </para>
  <para style="p">
    <verse number="20" style="v"/>kahlei cial gukte’ mong ciatah khat ciat a om humpinelkai sawm-le-nih ding hi. Kumpi gamsung khat peuhpeuhah tua tawh a kibang kibawl ngei lo hi.
  </para>
  <para style="p">
    <verse number="21" style="v"/>Kumpi Solomon’ dawnna haite khempeuh kham hi a, Lebanon Tulak Inn sung haite khempeuh kham citak ahi hi; khat zong ngun hilo hi; Solomon’ hun lai-in ngun bangmahin kingaihsun lo hi.
  </para>
  <para style="p">
    <verse number="22" style="v"/>Bang hang hiam cih leh kumpipa in Hiram’ tembaw honte tawh Tarshish teembaw honkhat tuipi-ah a pai nei hi. Tarshish teembaw honte in kum thumin khat vei hong pai-in kham, ngun, saiha, zawngmaw, leh utongte hong puak zel hi.
  </para>
  <para style="p">
    <verse number="23" style="v"/>Tua bangin Kumpi Solomon in hauhna leh pilna tawh leitung kumpi khempeuh khumkhelh hi.
  </para>
  <para style="p">
    <verse number="24" style="v"/>Tua ciangin Pasian in ama lungsim sunga a koih ama pilna a ngai dingin leitung buppi in Solomon’ omna zong uh hi.
  </para>
  <para style="p">
    <verse number="25" style="v"/>Amaute khempeuh in letsong, ngun leh kham tawh kibawl nate, puante, mor paknamtuite, a kum kumin tampi tak hong puak uh hi.
  </para>
  <para style="p">
    <verse number="26" style="v"/>Tua ciangin Solomon in leengte leh sakol tuangte khawm hi; amah in leeng tul-le-za-li leh tuan’na sakol tulsawm leh tulnih nei a, amah in tuate, leeng khuapite leh Jerusalem ah zattawm dingin koih hi.
  </para>
  <para style="p">
    <verse number="27" style="v"/>Kumpipa in Jerusalem ah suang bangin ngun ol sak a, amah in Shefelah theiba sing bangin taamtaak sing tamsak hi.
  </para>
  <para style="p">
    <verse number="28" style="v"/>Solomon’ sakol lakte Izipt leh Kue pan hi a, kumpipa’ sumbawlte in Kue panin a man pia-in tuate ngah uh hi.
  </para>
  <para style="p">
    <verse number="29" style="v"/>Izipt panin leeng khat ciangin ngun shekel zaguk, sakol khat ciangin za leh sawmnga-in kingah hi; tua ahih ciangin kumpipa’ sumbawlte in Hit kumpite leh Siria kumpite khempeuh tungah zuak khia uh hi.
  </para>
  <chapter number="11" style="c"/>
  <para style="p">
    <verse number="1" style="v"/>Tu-in Kumpi Solomon in gamdang numei tampi ngai hi; Faro’ tanu, leh Moab mi, Ammon mi, Edom mi, Sidon mi, leh Hit numeite,
  </para>
  <para style="p">
    <verse number="2" style="v"/>Topa in Israel mite tungah, “Amaute tawh na kiteng kei ding uh a, amaute zong note tawh kiteng lo ding hi; bang hang hiam cih leh amaute in amau’ pasian lamah na lungsim uh hong heikhia taktak ding hi,” a cih minamte’ lak pan ahi hi; Solomon in hihte ngai-in pom hi.
  </para>
  <para style="p">
    <verse number="3" style="v"/>Amah in kumpi tanute, zi zasagih, leh zineu zathum nei hi; tua ciangin a zite in ama lungsim heikhia uh hi.
  </para>
  <para style="p">
    <verse number="4" style="v"/>Bang hang hiam cih leh Solomon a teek ciangin a zite in pasian dangte lamah ama lungsim heikhia uh hi; ama pa David’ lungsim bangin ama lungsim Topa tungah thuman bup taktak lo hi.
  </para>
  <para style="p">
    <verse number="5" style="v"/>Bang hang hiam cih leh Sidon mite’ nusian Ashtoreth, leh Ammon mite’ aa ahi a kihhuai Milkom, Solomon in bia hi.
  </para>
  <para style="p">
    <verse number="6" style="v"/>Tua ahih ciangin Topa muhna ah Solomon a sia gamta a, a pa David bangin Topa zui bup lo hi.
  </para>
  <para style="p">
    <verse number="7" style="v"/>Tua ciangin Solomon in Jerusalem nisuahna lam mual tungah Moab mite’ aa ahi, a kihhuai Khemosh leh Ammon mite’ aa ahi a kihhuai Molek adingin mual tunga biakna khat lam hi.
  </para>
  <para style="p">
    <verse number="8" style="v"/>Tua mah bangin amah in paknamtui halin a pasiante uh tungah biakna a pia a gamdang zite khempeuh adingin hihsak hi.
  </para>
  <para style="p">
    <verse number="9-10" style="v"/>Ama tungah nih vei kilak khinin, amah in pasian dangte’ nung a zuih loh nading ama tungah thu a pia khin Topa, Israel Pasian panin a lungsim kiheikhia ahih manin Solomon tungah Topa heh hi; ahih hangin amah in Topa’ thupiaksa zui tuan lo hi.
  </para>
  <para style="p">
    <verse number="11" style="v"/>Tua ahih ciangin Topa in Solomon kiangah, “Hih in nangma ngaihsutna hi-in, nang kong thupiaksa ka thuciamna leh ka thukhamte zui lo na hih ciangin, keimah in nangma tung panin na kumpigam balkeekin na nasempa tungah ka pia taktak ding hi.
  </para>
  <para style="p">
    <verse number="12" style="v"/>Ahi zongin na pa David’ hangin nangma hun sungin ka hih kei ding a, na tapa’ khut sung panin ka balkhia ding hi.
  </para>
  <para style="p">
    <verse number="13" style="v"/>Ahi zongin kumpigam khempeuh ka balkhia kei ding hi; ka nasempa David hang leh ka teelsa Jerusalem hangin na tapa tungah minam khat ka pia ding hi,” a ci hi.
  </para>
  <para style="p">
    <verse number="14" style="v"/>Tua ciangin Topa in Solomon’ lang khatah langpang khat, Edom mi Hadad khangsak hi; amah in Edom kumpi innkuan sung mi khat ahi hi.
  </para>
  <para style="p">
    <verse number="15" style="v"/>Bang hang hiam cih leh Edom ah David a om lai, a site a vui dingin galkap a ukpa Joab a paitoh lai-in Edom sunga pasal khempeuh amah in that hi.
  </para>
  <para style="p">
    <verse number="16" style="v"/>(Bang hang hiam cih leh amah in Edom sunga pasal khempeuh a suksiat khit matengin Joab leh Israel khempeuh tua lai-ah kha guk sung om uh hi);
  </para>
  <para style="p">
    <verse number="17" style="v"/>Ahih hangin Hadad naupangno ahih lai-in, a pa’ nasem Edom mite pawlkhat tawh Izipt ah Hadad tai hi.
  </para>
  <para style="p">
    <verse number="18" style="v"/>Amaute Midian panin ding khia-in Paran tung uh a, Paran panin mi la-in tonpih a, ama tungah inn khat pia-in, annek ding pia-in, leitang a pia Izipt kumpipa Faro kiang Izipt gam tung uh hi.
  </para>
  <para style="p">
    <verse number="19" style="v"/>Hadad in Faro’ mai-ah maipha lianpi mu a, amah in ama zi’ sanggamnu kumpinu Tahpenes’ sanggamnu tawh kitengsak hi.
  </para>
  <para style="p">
    <verse number="20" style="v"/>Tua ciangin Tahpenes’ sanggamnu in amah tawh a tapa Genubath nei a, Tahpenes in Faro innah a naupang khoi hi; Faro inn sungah Faro’ tapate tawh Genubath om hi.
  </para>
  <para style="p">
    <verse number="21" style="v"/>Ahih hangin Hadad in David a pate tawh ihmu-in galkap a ukpa Joab a sihna thu Izipt panin a zak ciangin Hadad in Faro kiangah, “Keima gamah ka ciah theih nadingin hong paikhiasak in,” a ci hi.
  </para>
  <para style="p">
    <verse number="22" style="v"/>Ahih hangin Faro in ama kiangah, “Nangma gamah na ciah nading na hanciam nadingin kei tawh na omna-ah bang kitangsapna nei na hi hiam?” a ci hi. Tua ciangin amah in ama kiangah, “Hong paisak peuh in,” a ci hi.
  </para>
  <para style="p">
    <verse number="23" style="v"/>Tua ciangin Pasian in ama topa ahi Zobah kumpi Hadadezer kiang panin a tai Eliada tapa Rezon zong Solomon a langpang dingin khangsak hi.
  </para>
  <para style="p">
    <verse number="24" style="v"/>Amah in ama kimah mi khawmin mite’ na a sut pawl a makai suak hi; amaute Damaskas ah pai-in tua lai munah teng uh a, Damaskas ah kumpi-in amah bawl uh hi.
  </para>
  <para style="p">
    <verse number="25" style="v"/>Hadad mah bangin Solomon’ hun sung khempeuh amah Israelte langpangin omin siatna bawl hi; amah in Israel mudah a, Siria gamah uk hi.
  </para>
  <para style="p">
    <verse number="26" style="v"/>Solomon’ nasem, Zeredah khua sunga om Efraim mi, Nebat’ tapa, a nu’ min Zeruah hi-in meigong ahi, Jeroboam in zong kumpipa lehdo hi.
  </para>
  <para style="p">
    <verse number="27" style="v"/>Amah in kumpipa a lehdona thu in hih ahi hi. Solomon in Millo lamin a pa David khuapi a vangte hu hi.
  </para>
  <para style="p">
    <verse number="28" style="v"/>Jeroboam in nasep siam mahmah khat hi a, Solomon in hih a khangno mipa a kizen mi hi ci-in a theih ciangin Josef minam aana tawh na a semte khempeuh tungah a uk-in bawl hi.
  </para>
  <para style="p">
    <verse number="29" style="v"/>Tua hun sungin Jerusalem panin Jeroboam a paikhiat ciangin Shiloni mi kamsang Ahijah in lampi ah amah mu hi. Tu-in Ahijah in puanthak khat na silh tawm hi; amau nihte gel bek gamlakah om uh hi.
  </para>
  <para style="p">
    <verse number="30" style="v"/>Tua ciangin Ahijah in ama tungah a silh a puanthak lenin seh sawm-le-nih suahin balkeek hi.
  </para>
  <para style="p">
    <verse number="31" style="v"/>Tua ciangin amah in Jeroboam kiangah, “Nang adingin bek sawm la in; bang hang hiam cih leh, Israel Pasian, Topa in hih bangin ci hi, ‘En in, Solomon khut panin kumpigam a balkhia ding ka hi a, nangma tungah minam sawm kong pia ding hi
  </para>
  <para style="p">
    <verse number="32" style="v"/>(ahih hangin ka nasem David hang leh Israel minam khempeuh sungpanin ka teelsa khuapi Jerusalem hangin amah in minam khat nei ding hi),
  </para>
  <para style="p">
    <verse number="33" style="v"/>bang hang hiam cih leh amah in kei hong nusia a, Sidon mite’ nusian Ashtoreth, Moab pasian Khemosh, leh Ammon mite pasian Milkom bia-in, a pa David bangin keima muhna ah a manin gamtatna leh ka thukhamte leh ka ngeina kipte zuihna tawh ka lampite tawn lo hi.
  </para>
  <para style="p">
    <verse number="34" style="v"/>Ahi zongin ama khut sung panin kumpigam bup ka la khia kei ding hi; ka thupiaknate leh ka thukhamnate a zui, ka teel ka nasem David hangin ama nuntak sung tawntung ukpa-in amah ka bawl ding hi;
  </para>
  <para style="p">
    <verse number="35" style="v"/>ahih hangin ama tapa khut sung panin kumpi gam la-in nangma tungah minam sawm kong pia ding hi.
  </para>
  <para style="p">
    <verse number="36" style="v"/>Ahi zongin ka min koih nadingin ka teelsa khuapi Jerusalem ah ka nasempa David in keima mai-ah suan leh khak a neih tawntung theih nadingin a tapa tungah minam khat ka pia ding hi.
  </para>
  <para style="p">
    <verse number="37" style="v"/>Tua ciangin keimah in nang hong la-in na deih khempeuh tungah na uk ding a, nang in Israel tungah kumpi na hi ding hi.
  </para>
  <para style="p">
    <verse number="38" style="v"/>Ka nasempa David bangin ka thukhamte leh ka thupiaknate zuihna tawh nang kong thupiak khempeuh ngai-in, ka lampite tawnin ka mit-ah a manin na gamtat leh, nang tawh hong omkhawmin, David adingin ka hih bangin nang adingin innkuan kician khat kong phuhsak ding a, nangma tungah Israel kong pia ding hi.
  </para>
  <para style="p">
    <verse number="39" style="v"/>Hih thu hangin David suan leh khakte ka gimsak ding a, ahih hangin a tawntung ding hi lo hi,’ ci hi,” a ci hi.
  </para>
  <para style="p">
    <verse number="40" style="v"/>Tua ahih ciangin Solomon in Jeroboam thah dingin zong hi; ahih hangin Jeroboam ding-in Izipt gamsung, Izipt kumpipa Shishak kiangah tai a, Solomon a sih mateng Izipt ah om hi.
  </para>
  <para style="p">
    <verse number="41" style="v"/>Tu-in Solomon’ sep a om laite, leh a hih khempeuh leh a pilna, Solomon’ nasepna laibu sungah kigelh hilo ahi hiam?
  </para>
  <para style="p">
    <verse number="42" style="v"/>Jerusalem panin Israelte khempeuh tungah Solomon in a uk hun in kum sawmli sung ahi hi.
  </para>
  <para style="p">
    <verse number="43" style="v"/>Tua ciangin Solomon a pate tawh ihmu a, a pa David khuapi sungah kivui hi; tua ciangin ama tangin a tapa Rehoboam in uk hi.
  </para>
  <chapter number="12" style="c"/>
  <para style="p">
    <verse number="1" style="v"/>Shekhem ah Rehoboam pai hi; bang hang hiam cih leh amah kumpi a suaksak dingin Israel khempeuh Shekhem ah hong pai uh hi.
  </para>
  <para style="p">
    <verse number="2" style="v"/>Nebat’ tapa Jeroboam in tua thu a zak ciangin (bang hang hiam cih leh Kumpi Solomon kiang panin a taina Izipt ah amah om lai hi), Izipt panin Jeroboam hong ciahkik hi.
  </para>
  <para style="p">
    <verse number="3" style="v"/>Tua ciangin amaute in mi sawlin amah sam uh hi; tua ciangin Jeroboam leh Israel mi a kikhawm khempeuhte hong pai-in Rehoboam kiangah,
  </para>
  <para style="p">
    <verse number="4" style="v"/>“Na pa in ka hakkol uh a gikin bawl hi. Tua ahih ciangin tu-in na pa’ nasep haksate leh kote tungah a gik hakkol zangsak in, tua ciangin kote in nangma na kong sem ding uh hi,” a ci uh hi.
  </para>
  <para style="p">
    <verse number="5" style="v"/>Amah in amaute kiangah, “Ni thum sung va kihem un la, tua ciangin kei kiangah hong pai kik un,” a ci hi. Tua ahih ciangin mite paikhia uh hi.
  </para>
  <para style="p">
    <verse number="6" style="v"/>Tua ciangin Kumpi Rehoboam in a pa Solomon a nuntak lai-in ama mai-ah a ding ngei khangham mite thu dongin, “Hih mite ka dawn’na ding ngaihsutna hong bangci piak ding na hi uh hiam?” a ci hi.
  </para>
  <para style="p">
    <verse number="7" style="v"/>Tua ciangin amaute in ama kiangah, “Nangmah in tu ni-in hih mite’ nasem ahi dingin amau’ na semin, amaute na dawn’ ciangin kam hoih pau lecin, amaute in a tawntungin nangma nasemte hi ding uh hi,” a ci uh hi.
  </para>
  <para style="p">
    <verse number="8" style="v"/>Ahih hangin khanghamte in ama tungah ngaihsutna a piakte amah in nusia-in, amah tawh khang khawmin ama mai-ah a ding khangnote thu dong hi.
  </para>
  <para style="p">
    <verse number="9" style="v"/>Amah in amaute kiangah, “‘Na pa in kote tungah hong koih hakkol zangsak in,’ kei tungah hong ci hih mite i dawn’ nading ngaihsutna hong bangci piak ding na hi uh hiam?” a ci hi.
  </para>
  <para style="p">
    <verse number="10" style="v"/>Tua ciangin amah tawh a khang khawm khangnote in ama kiangah, “Nangma kiangah, ‘Na pa in ka hakkol uh a gikin bawl hi, ahih hangin kote adingin hong zangsak in,’ hong ci hih mite kiangah hih bangin na gen ding hi; amaute kiangah, ‘Ka khutmeno in ka pa’ kawng sangin gol zaw hi.
  </para>
  <para style="p">
    <verse number="11" style="v"/>Tu-in, ka pa in hakkol gik note tungah hong koihna munah na hakkol uh kong behlap ding hi. Ka pa in ciang tawh note hong thuhilh hi; ahih hangin keimah in ciang lingnei tawh note kong thuhilh ding hi,’ na ci ding hi,” a ci uh hi.
  </para>
  <para style="p">
    <verse number="12" style="v"/>Tua ahih ciangin kumpipa in, “Ni thum ni-in ka kiangah hong paikik un,” a cih mah bangin Jeroboam leh mi khempeuh a ni thum ni-in Rehoboam kiangah hong pai uh hi.
  </para>
  <para style="p">
    <verse number="13" style="v"/>Tua ciangin kumpipa in mite ngawh dawn’ a, khangham mite in ama tungah ngaihsutna a piak thute nusia-in,
  </para>
  <para style="p">
    <verse number="14" style="v"/>khangnote’ ngaihsut piakna tawh kizui-in amaute kiangah thugen a, “Ka pa in note’ hakkol giksak hi; ahih hangin keimah in na hakkol uh ka behlap ding hi; ka pa in ciang tawh note hong thuhilh hi; ahih hangin keimah in ciang lingnei tawh note kong thuhilh ding hi,” a ci hi.
  </para>
  <para style="p">
    <verse number="15" style="v"/>Tua ahih ciangin kumpipa in mite’ thu ngai lo hi, bang hang hiam cih leh Topa in Shiloni mi Ahijah tung tawnin Nebat’ tapa Jeroboam tungah a gensa thu a tun’sak nadingin Topa in a pian’sak thu kiheina ahi hi.
  </para>
  <para style="p">
    <verse number="16" style="v"/>Kumpipa in amau’ thu a ngaih lohna Israelte khempeuh in a muh uh ciangin mite in kumpipa dawng uh a,
  </para>
  <para style="p">
    <verse number="17" style="v"/>Ahih hangin Rehoboam in Judah khuapite sungah a teeng Israel mite uk hi.
  </para>
  <para style="p">
    <verse number="18" style="v"/>Tua ciangin Kumpi Rehoboam in aana tawh nasemte a uk Adoram sawl a, Israelte khempeuh in suang tawh amah na deng lum uh hi. Tua ciangin Jerusalem ah a tai dingin Kumpi Rehoboam a sakol leengah a tuang dingin nawh tai hi.
  </para>
  <para style="p">
    <verse number="19" style="v"/>Tua ahih ciangin tu ni dongin saklam Israelte in David innkuan lehdo hi.
  </para>
  <para style="p">
    <verse number="20" style="v"/>Jeroboam hong ciahkik khitna thu Israelte khempeuh in a zak uh ciangin amaute in mi sawlin kikhopna ah amah samsak uh a, Israelte khempeuh tungah kumpi-in amah bawl uh hi. David innkuan a zui kuamah dang om lo a, Judah minam bek in zui hi.
  </para>
  <para style="p">
    <verse number="21" style="v"/>Jerusalem ah Rehoboam a tun’ ciangin, Solomon’ tapa Rehoboam’ kumpigam ngahkik nadingin Israel mite a sim dingin Judah minam khempeuh, leh Benjamin minam, a kiteel galhang mi tul-zakhat leh tul sawmgiat khawm hi.
  </para>
  <para style="p">
    <verse number="22" style="v"/>Ahih hangin Pasian’ mi Shemaiah tungah Pasian’ thu hong tung hi;
  </para>
  <para style="p">
    <verse number="23" style="v"/>“Judah kumpipa, Solomon’ tapa Rehoboam tung, leh Judah leh Benjamin minam khempeuh tung, leh a om lai mi dangte khempeuh tungah gen in,
  </para>
  <para style="p">
    <verse number="24" style="v"/>“Topa in hih bangin ci hi: Note na kuanto kei ding uh a, na behte uh Israelte na do kei ding uh hi. Mi khempeuh a inn ciat uhah ciah hen; bang hang hiam cih leh hih thu in keima kiang pan ahi hi,’ ci hi,” a ci hi. Tua ahih ciangin amaute in Topa’ thu ngai uh a, Topa’ thugen bangin innah ciahkik uh hi.
  </para>
  <para style="p">
    <verse number="25" style="v"/>Tua ciangin Jeroboam in Efraim mualtung gam sungah Shekhem khua lamin tua lai-ah teeng hi; tua ciangin tua lai panin amah paikhia-in Penuel lam hi.
  </para>
  <para style="p">
    <verse number="26" style="v"/>Tua ciangin Jeroboam in a lungsim sungah, “Tu-in kumpigam in David innkuan ah kiheikik kha thei ding hi;
  </para>
  <para style="p">
    <verse number="27" style="v"/>Jerusalem a, Topa’ innah biakna pia dingin hih mite paito leh, hih mite’ lungsim Judah kumpi Rehoboam, a topa uh lamah kiheikik ding a, amaute in kei hong thatin Judah kumpi Rehoboam kiangah ciahkik ding uh hi,” a ci hi.
  </para>
  <para style="p">
    <verse number="28" style="v"/>Tua ciangin kumpipa in thu kikupna khat bawl a, tua ciangin kham bawngno nih bawl hi. Tua ciangin amah in mite kiangah, “Jerusalem ah sau vei khop na paikhin ta uh hi. Israel mite aw, Izipt leitang panin note hong paikhiatpih na pasiante uh en un,” a ci hi.
  </para>
  <para style="p">
    <verse number="29" style="v"/>Amah in Beth-el ah khat koihin, Dan ah adang khat koih hi.
  </para>
  <para style="p">
    <verse number="30" style="v"/>Hih na in khialhna khat suak hi; bang hang hiam cih leh mite Beth-el a, bia ding leh Dan a, bia dingin a gamla pekah va pai uh hi.
  </para>
  <para style="p">
    <verse number="31" style="v"/>Amah in mual dawnte ah inn zong lamin mite khempeuh lak panin Levi mi ahi lo mite siampi-in seh hi.
  </para>
  <para style="p">
    <verse number="32" style="v"/>Tua ciangin Jeroboam in Judah a, om pawi tawh a kibangin a kha giatna a ni sawm-le-nga ni-in pawi khat bawl a, biakna tau tungah biaknate pia hi; tua mah bangin amah in Beth-el ah bawlin ama bawlsa bawngnote tungah biakna pia hi. Tua ciangin amah in ama bawlsa mual tunga biakna siampite Beth-el ah koih hi.
  </para>
  <para style="p">
    <verse number="33" style="v"/>A kha giatna a ni sawm-le-nga ni, ama deih kha sungin Beth-el a, ama bawlsa biakna tau ah amah paito hi; amah in Israel mite’ adingin pawi khat kipsak a, paknamtui hal dingin biakna tau ah paito hi.
  </para>
  <chapter number="13" style="c"/>
  <para style="p">
    <verse number="1" style="v"/>En in, Topa’ thu tawh Judah panin Pasian’ mi khat Bethe-el ah hong pai hi. Paknamtui hal dingin biakna tau gei-ah Jeroboam na ding hi.
  </para>
  <para style="p">
    <verse number="2" style="v"/>Tua ciangin Topa’ thu tawh biakna tau langpangin mipa kiko a, “Biakna tau, biakna tau aw, Topa in hih bangin ci hi; ‘En in, Josiah min nei tapa khat David innkuan sungah suak ding hi; amah in nangma tungah paknamtui a hal mual tunga biakna a pia siampite nangma tungah biakna-in pia ding a, nangma tungah mihingte’ guhte kihal ding hi,’ ci hi,” a ci hi.
  </para>
  <para style="p">
    <verse number="3" style="v"/>Tua ciangin tua ni mahin amah in lim khat pia a, “Hih in Topa in thu a gen khitna lim hi: ‘En in, biakna tau kiphelin a tunga om vutte kibuakhia ding hi,” a ci hi.
  </para>
  <para style="p">
    <verse number="4" style="v"/>Beth-el a, biakna tau langpangin Pasian’ mipa’ thugenna kumpipa in a zak ciangin biakna tau panin Jeroboam in a khut zan a, “Amah lencip un,” a ci hi. Tua ciangin amah langpangin a zankhiat a khut keu cip ahih manin ama pum lamah a khut tonsak kik thei nawn lo hi.
  </para>
  <para style="p">
    <verse number="5" style="v"/>Topa’ thu tawh Pasian’ mipa in lim khat a piaksa tawh kizui-in biakna tau zong kiphelin biakna tau panin a vutte kibuakhia hi.
  </para>
  <para style="p">
    <verse number="6" style="v"/>Tua ciangin kumpipa in Pasian’ mipa kiangah, “Tu-in Topa na Pasian’ maipha kunh in la, ka khut a ngei a bat nadingin kei adingin thu hong ngetsak in,” a ci hi. Tua ciangin Pasian’ mipa in Topa tungah kunh hi; tua kumpipa’ khut a ngei bang kik a, a ni danga mah hong bang hi.
  </para>
  <para style="p">
    <verse number="7" style="v"/>Tua ciangin kumpipa in Pasian’ mipa kiangah, “Kei tawh innah hong ciahin nangmah kithadimsak in; keimah in nangma tungah thaman kong pia ding hi,” a ci hi.
  </para>
  <para style="p">
    <verse number="8" style="v"/>Tua ciangin Pasian’ mipa in kumpipa kiangah, “Na inn phel lang khat hong pia lecin zong na innah nang kong zui kei ding hi. Keimah in hih lai munah an ahi a, tui ahi zongin ka ne ka dawn kei ding hi.
  </para>
  <para style="p">
    <verse number="9" style="v"/>Bang hang hiam cih leh Topa’ kammal in kei tungah thu hong pia khin zo a, ‘An ahi a, tui ahi zongin ne lo dawn loin, na paina lampi tawnin na ciahkik kei ding hi,’ hong ci hi,” a ci hi.
  </para>
  <para style="p">
    <verse number="10" style="v"/>Tua ahih ciangin amah lampi dangah pai-in Beth-el ah hong paina lampi tawnin ciahkik lo hi.
  </para>
  <para style="p">
    <verse number="11" style="v"/>Tu-in kamsang khangham khat Beth-el ah teng hi. Ama tapate hong pai-in tua ni-in Pasian’ mipa in Beth-el ah a hih thu teng ama kiangah gen uh hi; kumpipa kiangah a gen thute zong, amaute in a pa uh kiangah gen uh hi.
  </para>
  <para style="p">
    <verse number="12" style="v"/>Tua ciangin a pa un amaute kiangah “Koi lampi ah amah pai ahi hiam?” a ci hi. Tua ciangin a tapate in Judah panin hong pai Pasian’ mipa a paina lam hilh uh hi.
  </para>
  <para style="p">
    <verse number="13" style="v"/>Amah in a tapate kiangah, “Kei adingin laa van hong vawhsak un,” a ci hi. Tua ahih ciangin amaute in ama adingin laa van vawhsakin a tungah amah tuang hi.
  </para>
  <para style="p">
    <verse number="14" style="v"/>Tua ciangin Pasian’ mipa nungah amah pai a, tawsaw khat nuai-ah tu-in amah mu hi; tua ciangin amah in ama kiangah, “Nang in Judah panin hong pai Pasian’ mipa na hi hiam?” a ci hi. Amah in, “Ka hi hi,” a ci hi.
  </para>
  <para style="p">
    <verse number="15" style="v"/>Tua ciangin amah in ama kiangah, “Kei tawh innah hong ciahin an ne in,” a ci hi.
  </para>
  <para style="p">
    <verse number="16" style="v"/>Amah in, “Nang tawh kong ciahkik thei kei ding a, nang kong zui thei kei ding hi; hih munah nang tawh an ahi a, tui ahi zongin ka ne ka dawn kei ding hi;
  </para>
  <para style="p">
    <verse number="17" style="v"/>bang hang hiam cih leh Topa’ kammal in kei tungah, “An ahi a, tui a hi zongin tua lai-ah ne lo dawn loin, na paina lampi tawnin na ciahkik kei ding hi,’ hong ci hi,” a ci hi.
  </para>
  <para style="p">
    <verse number="18" style="v"/>Tua ciangin amah in ama kiangah, “Kei zong nangmah bangin kamsang khat ka hi a, Topa’ thu tawh vantungmi khat in kei tungah thu hong gen a, ‘Amah in an leh tui ne-in a dawn theih nadingin na innah amah paipih kik in,’ hong ci hi,” a ci hi. Ahih hangin amah in ama tungah zuau genin a phuahtawn ahi hi.
  </para>
  <para style="p">
    <verse number="19" style="v"/>Tua ahih ciangin amah in zui-in hong paikik a, ama innah an ne-in tui dawn hi.
  </para>
  <para style="p">
    <verse number="20" style="v"/>Amaute sabuai-ah a tut lai takun amah a ciahpih kik kamsangpa tungah Topa’ thu hong tung hi;
  </para>
  <para style="p">
    <verse number="21" style="v"/>Judah panin hong pai Pasian’ mipa tungah amah kiko a, “Topa in hih bangin ci hi, ‘Nangmah in Topa thu mang loin, Topa na Pasian in hong thu piaksa thupiakna zui loin,
  </para>
  <para style="p">
    <verse number="22" style="v"/>nang hong pai kikin, amah in, “An ne kei in la, tui dawn kei in,” hong cihna munah an ne-in tui na dawn hi; tua ahih manin na pate’ hanah na luanghawm kivui lo ding hi, ci hi,” a ci hi.
  </para>
  <para style="p">
    <verse number="23" style="v"/>Tua ciangin amah in an ne-in a dawn khit ciangin, amah in a ciahpih kik kamsangpa’ adingin laa van vawhsak hi.
  </para>
  <para style="p">
    <verse number="24" style="v"/>Amah a paikhiat ciangin humpinelkai khat in lampi ah na dawntuahin amah that hi. Ama luanghawm lampi-ah kipaai a, a gei-ah a laa ding hi; a humpinelkai zong a luanghawm gei-ah ding hi.
  </para>
  <para style="p">
    <verse number="25" style="v"/>En in, mite in va nawk uh a, lampi ah a luanghawm kipaai-in a luanghawm gei-ah humpinelkai a ding mu uh hi. Amaute hong pai-in kamsang khanghampa a ten’na khuapi sungah gen uh hi.
  </para>
  <para style="p">
    <verse number="26" style="v"/>Lampi panin amah a ciahpih kik kamsangpa in tua thu a zak ciangin amah in, “Tua in Topa’ thu a mang lo Pasian’ mipa ahi hi; tua ahih ciangin Topa in ama tungah a gensa thu tawh kizui-in amah balnenin a that humpinelkai tungah Topa in amah pia hi,” a ci hi.
  </para>
  <para style="p">
    <verse number="27" style="v"/>Tua ciangin amah in a tapate kiangah, “Kei adingin laa van hong vawhsak un,” a ci hi. Amaute in vawhsak uh hi.
  </para>
  <para style="p">
    <verse number="28" style="v"/>Tua ciangin amah pai a, lampi ah a luanghawm kipaai-in la leh humpinelkai a luanghawm gei-ah a ding mu hi. Humpinelkai in a luanghawm ne lo a, la zong balnen lo hi.
  </para>
  <para style="p">
    <verse number="29" style="v"/>Tua ciangin kamsangpa in Pasian’ mipa luanghawm la-in la tungah koih a, kah ding leh vui dingin khuapi sungah ciahpih hi.
  </para>
  <para style="p">
    <verse number="30" style="v"/>Tua ciangin amah in ama hanah a luanghawm koih hi; tua ciangin ama hangin amaute kap uh a, “Ala, ka sanggampa!” ci uh hi.
  </para>
  <para style="p">
    <verse number="31" style="v"/>Amah a vui khit ciangin a tapate kiangah, “Kei ka sih ciangin Pasian’ mipa a kivuina hanah kei hong vui un; ama guh gei-ah kei’ guhte koih un.
  </para>
  <para style="p">
    <verse number="32" style="v"/>Bang hang hiam cih leh Beth-el a, biakna tau leh Samaria khuapite sunga om mual tunga biaknate khempeuh langpangin Topa’ thu tawh a kiko a thugenna hong tung taktak ding hi,” a ci hi.
  </para>
  <para style="p">
    <verse number="33" style="v"/>Hih thu khit ciangin ama gamtat sia panin Jeroboam kihei tuan lo a, mite khempeuh sung panin mual tunga biaknate a, sem ding siampite bawl kik hi; amah in a ut peuhpeuh mualtunga biakna siampi dingin ap hi.
  </para>
  <para style="p">
    <verse number="34" style="v"/>Hih in leitung maitang panin khen khia-in a susia zah dingin Jeroboam innkuan tungah khialhna a suak hi.
  </para>
  <chapter number="14" style="c"/>
  <para style="p">
    <verse number="1" style="v"/>Tua hun lai takin Jeroboam’ tapa Abijah a cina hi.
  </para>
  <para style="p">
    <verse number="2" style="v"/>Jeroboam in a zi kiangah, “Ding in la, na mel kiselin Jeroboam’ zi na hih lam kitheisak kei in la, Shiloh ah va pai in; en in, hih mite tungah kumpi ka hih nading thu a gen kamsangpa Ahijah tua lai-ah om hi.
  </para>
  <para style="p">
    <verse number="3" style="v"/>Anlum sawm, moh pawlkhat, leh khuaizu thawl khat keng in la, ama kiangah pai in; naupang tungah a piang ding thu amah in nang kiangah hong gen ding hi,” a ci hi.
  </para>
  <para style="p">
    <verse number="4" style="v"/>Jeroboam’ zi tua mah bangin gamta hi; amah ding-in Shiloh ah pai a, Ahijah’ inn tung hi. A khanghamna hangin a mitte mang ahih manin Ahijah in khua mu thei lo hi.
  </para>
  <para style="p">
    <verse number="5" style="v"/>Tua ciangin Topa in Ahijah kiangah, “En in, a tapa tawh kisai nangma kiangah thu dong dingin Jeroboam’ zi hong pai hi; bang hang hiam cih leh amah a cina hi. Tua bang tua bangin tua nu tungah na gen ding hi,” a ci hi.
  </para>
  <para style="p">
    <verse number="6" style="v"/>Ahih hangin Ahijah in amah kongkhak hong tun’ a khe ging a zak ciangin, “Hong tum in, Jeroboam zi aw; bang hangin midang khat kineih na hi hiam? Bang hang hiam cih leh nang adingin thu gik khat kei tungah hong kipia hi.
  </para>
  <para style="p">
    <verse number="7" style="v"/>Pai in la, Jeroboam kiangah hih bangin gen in, ‘Israel Pasian, Topa in hih bangin ci hi: “Mite lak panin nang hong sangsakin ka mi Israelte tungah makai-in kong bawl a,
  </para>
  <para style="p">
    <verse number="8" style="v"/>David innkuan panin kumpigam balkhia-in nangma tungah kong pia hi; ahi zongin nang in ka thupiaknate zui-in, a lungsim khempeuh tawh kei hong zui-in ka mit-ah a man nate bek a sem ka nasempa David na bang kei a,
  </para>
  <para style="p">
    <verse number="9" style="v"/>nangmah in na mai-a om mite khempeuh sangin siatna bawl zaw-in, pai-in pasian dangte leh a kisung milimte nang adingin bawlin ka heh nadingin nong phin a, na nung lamah kei nong paai hi;
  </para>
  <para style="p">
    <verse number="10" style="v"/>tua ahih ciangin en in, mi khat in a bei matengin ek a haltum mah bangin Jeroboam innkuan tungah siatna tungsakin, Israel sungah sal leh a suakta mi a kibangin pasal khempeuh Jeroboam’ innkuan panin ka susia ding a, Jeroboam innkuan ka bei siangsak ding hi.
  </para>
  <para style="p">
    <verse number="11" style="v"/>Tua ahih ciangin Jeroboam’ mi ahi khuapi sunga a si mi peuhpeuh uite in ne ding hi; gamlakah a si mi peuhpeuh huihlak vasate in ne ding hi; bang hang hiam cih leh Topa in gen khin hi,” ci hi,’ ci-in gen in.
  </para>
  <para style="p">
    <verse number="12" style="v"/>Tua ahih ciangin ding in la, na innah ciah in. Na khua na tun’ ciangin na tapa si ding hi.
  </para>
  <para style="p">
    <verse number="13" style="v"/>Tua ciangin Israel khempeuh ama hangin kapin vui ding uh hi; bang hang hiam cih leh Israel Pasian, Topa tungah a lungkimhuai na khat Jeroboam innkuan sung panin ama tungah kimu ahih manin Jeroboam sung panin amah bek hanah pai ding hi.
  </para>
  <para style="p">
    <verse number="14" style="v"/>Tua tham loin tu ni-in Jeroboam innkuan a beisak ding, Israelte’ tungah kumpi khat Topa in ama adingin khangsak ding hi. Tua huna kipanin
  </para>
  <para style="p">
    <verse number="15" style="v"/>tui sunga pumpeng a kiliin’ mah bangin Topa in Israel vatin amau pute pate tungah a piak hih gam hoih panin Israel zung lot ding a, Eufrates gal khatah amaute thehthang ding hi; bang hang hiam cih leh amaute in Asherah milimte bawlin Topa a heh nadingin phin uh hi.
  </para>
  <para style="p">
    <verse number="16" style="v"/>Tua ciangin ama khialhna leh Israelte a khialhsakna ahi Jeroboam’ khialhna hangin amah in Israel nusia ding hi,” a ci hi.
  </para>
  <para style="p">
    <verse number="17" style="v"/>Tua ciangin Jeroboam’ zi ding-in kihemkhia a, Tirzah ah ciah hi. Amah in sangkil a kan lai takin naupang si hi.
  </para>
  <para style="p">
    <verse number="18" style="v"/>Tua ciangin a nasem Ahijah kamsangpa tung tawnin Topa’ thugenna tawh kizui-in Israel khempeuh in amah vui-in ama hangin kap uh hi.
  </para>
  <para style="p">
    <verse number="19" style="v"/>Tu-in Jeroboam’ gamtatna a om laite’ a galsimna a gam uknate, en in, Israel kumpite’ Khang Tangthu Laibu sungah kigelh hi.
  </para>
  <para style="p">
    <verse number="20" style="v"/>Jeroboam’ uk hun sung in kum sawmnih-le-nih ahi hi; tua ciangin a pate tawh ihmu a, ama tangin a tapa Nadab in uk hi.
  </para>
  <para style="p">
    <verse number="21" style="v"/>Tu-in Solomon’ tapa Rehoboam in Judah ah uk hi. Gam uk dingin a kipatin Rehoboam kum sawmli-le-khat pha a, a min koih nadingin Topa in Israel minam khempeuh sung panin a teelkhiat khuapi Jerusalem ah amah in kum sawm-le-sagih sung uk hi. Ama nu a min in Na-amah hi a, Ammon mi ahi hi.
  </para>
  <para style="p">
    <verse number="22" style="v"/>Tua ciangin Judah mite in Topa’ muhna ah a sia gamta uh a, a pu a pate khempeuh uh hih sangin a tam zaw-in amau’ hih a khialhnate uh tawh ama hazat nading piangsak uh hi.
  </para>
  <para style="p">
    <verse number="23" style="v"/>Bang hang hiam cih leh amaute in amau’ adingin mualtung a biaknate, khuampite, leh mualsang tung khempeuh leh singnim nuai khempeuh ah Asherah milimte bawl uh hi;
  </para>
  <para style="p">
    <verse number="24" style="v"/>pasal paktat pawlte zong gam sungah om uh hi. Topa in Israel mite mai-ah a hawlkhiat minamte’ gamtatna a kihhuai khempeuh bangin amaute gamta uh hi.
  </para>
  <para style="p">
    <verse number="25" style="v"/>Kumpi Rehoboam’ kum ngana kumin Jerusalem sim dingin Izipt kumpi Shishak hong kuanto hi;
  </para>
  <para style="p">
    <verse number="26" style="v"/>amah in Topa’ inn-a van manphate leh kumpipa’ inn-a van manphate lakhia hi; amah in na khempeuh lakhia hi. Amah in Solomon’ bawlsa kham lumte khempeuh zong la hi;
  </para>
  <para style="p">
    <verse number="27" style="v"/>tua ciangin Kumpi Rehoboam in tuate’ tangin sumngo lumte bawl a, kumpipa’ inn kongkhak a cing inncing uliante’ khut sungah tuate ap hi.
  </para>
  <para style="p">
    <verse number="28" style="v"/>Topa’ innah kumpipa a pai simin inncingte in tuate pua-in inncin’na inndei sungah tuate koihkik zel uh hi.
  </para>
  <para style="p">
    <verse number="29" style="v"/>Tu-in Rehoboam’ gamtatna a om laite, leh a sep khempeuh, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="30" style="v"/>Tua ciangin Rehoboam leh Jeroboam kikalah galkidona om tawntung hi.
  </para>
  <para style="p">
    <verse number="31" style="v"/>Tua ciangin Rehoboam a pate tawh ihmu-in David’ khuapi sungah a pate tawh kivui hi. Ama nu a min in Na-amah hi a, Ammon mi ahi hi. Tua ciangin ama tangin a tapa Abijam in uk hi.
  </para>
  <chapter number="15" style="c"/>
  <para style="p">
    <verse number="1" style="v"/>Tu-in Nebat’ tapa Kumpi Jeroboam’ kum sawm-le-giatna kumin Abijam in Judah tungah uk ding kipan hi.
  </para>
  <para style="p">
    <verse number="2" style="v"/>Amah in Jerusalem ah kum thum sung uk hi. Ama nu’ min in Maakah hi a, Absalom’ tanu ahi hi.
  </para>
  <para style="p">
    <verse number="3" style="v"/>Ama mai-a a pa’ khialhna khempeuh amah in zui hi; a pu sawn David a thuman bangin Topa a Pasian tungah a lungsim thuman bup lo hi.
  </para>
  <para style="p">
    <verse number="4" style="v"/>Ahi zongin David’ hangin Topa a Pasian in Jerusalem ah meivak khat pia a, ama khitah a tapa koihin Jerusalem kipsak hi;
  </para>
  <para style="p">
    <verse number="5" style="v"/>bang hang hiam cih leh Hit mi Uriah thu-ah cih sim loh David in ama nuntak sung tawntung Topa’ mit-ah a manin gamta-in a thupiakte khat peuhpeuh panin amah pial lo hi.
  </para>
  <para style="p">
    <verse number="6" style="v"/>Tu-in ama nuntak sung tawntung Rehoboam leh Jeroboam kikalah kidona om hi.
  </para>
  <para style="p">
    <verse number="7" style="v"/>Abijam’ gamtatna a om laite leh a sep khempeuh, Judah Kumpite’ Khang Tangthu Laibu sungah kigelh hilo ahi hiam? Tua ciangin Abijam leh Jeroboam kikal ah galkidona om hi.
  </para>
  <para style="p">
    <verse number="8" style="v"/>Tua ciangin Abijam a pate tawh ihmu hi; amaute in David khuapi sungah amah vui uh hi. Ama tangin a tapa Asa in uk hi.
  </para>
  <para style="p">
    <verse number="9" style="v"/>Israel kumpi Jeroboam’ kum sawmnihna kumin Asa in Judah tungah uk ding kipan a,
  </para>
  <para style="p">
    <verse number="10" style="v"/>amah in Jerusalem ah kum sawmli-le-khat sung uk hi. Ama pi’ min in Ma-akah hi a, Absalom’ tanu ahi hi.
  </para>
  <para style="p">
    <verse number="11" style="v"/>Asa in a pa David gamtat bangin Topa’ mit-ah a manin gamta hi.
  </para>
  <para style="p">
    <verse number="12" style="v"/>Amah in gamsung panin pasal paktat pawlte koih khia-in a pate’ bawlsa milim khempeuh khinkhia hi.
  </para>
  <para style="p">
    <verse number="13" style="v"/>Amah in Asherah milim dingin a kibawl a kihhuai milim khat nei ahih manin kumpinu’ nu hihna panin a pi Ma-akah zong khinkhia hi; tua ciangin Asa in tua nu’ milim phukin Kidron lui ah hal hi.
  </para>
  <para style="p">
    <verse number="14" style="v"/>Ahih hangin mual tunga biaknate kila khia lo hi. Ahi zongin ama hun sung khempeuh Asa’ lungsim Topa tungah thuman bup hi.
  </para>
  <para style="p">
    <verse number="15" style="v"/>Tua ciangin amah in a pa’ apsa letsongte leh ama apsa letsongte, ngun, leh kham, leh nazatte Topa’ inn sungah paipih hi.
  </para>
  <para style="p">
    <verse number="16" style="v"/>Amau’ hun sung tawntung Asa leh Israel kumpi Baasha kikalah galkidona om hi.
  </para>
  <para style="p">
    <verse number="17" style="v"/>Judah lang khatah Israel kumpi Baasha kuan to a, Judah kumpi Asa kiang pan kuamah paikhia thei lo, kuamah a tum theih loh nadingin Ramah khua lam hi.
  </para>
  <para style="p">
    <verse number="18" style="v"/>Tua ciangin Asa in Topa’ inn vankoihna leh kumpipa’ inn vankoihna sungah a om lai ngun leh kham khempeuh la-in ama nasemte’ khut sungah tuate pia hi; tua ciangin Kumpi Asa in Damaskas ah a teng, Siria kumpi, Hezion’ tapa Tabrimmon, a tapa Benhadad kiangah tuate puak a,
  </para>
  <para style="p">
    <verse number="19" style="v"/>“Ka pa leh na pa mah bangin kei leh nang kikalah kipawlna khat omsak ni: en in, ngun leh kham letsong nangma tungah kong puak hi; keima kiang panin amah a nungkik theih nadingin Israel kumpi Baasha tawh na kipawlna va sutat in,” a ci hi.
  </para>
  <para style="p">
    <verse number="20" style="v"/>Tua ciangin Benhadad in Kumpi Asa’ thu ngai a, Israel khuapite sim dingin a galkap a ukte sawlin, Ijon, Dan, Abelbeth-ma-akah, leh Khinneroth khempeuh, Naftali gam khempeuh tawh zo hi.
  </para>
  <para style="p">
    <verse number="21" style="v"/>Baasha in tua thu a zak ciangin Ramah a lam khawlin Tirzah ah om hi.
  </para>
  <para style="p">
    <verse number="22" style="v"/>Tua ciangin Kumpi Asa in Judah khempeuh tungah thu genzakna khat bawl a, kuamah peng loin amaute in Baasha inn lamna a, zat Ramah suangte leh a singte puakhia uh hi; tua ciangin Kumpi Asa in tuate tawh Benjamin mite’ khua Geba leh Mizpah khua lam hi.
  </para>
  <para style="p">
    <verse number="23" style="v"/>Tu-in Asa’ gamtatna a om laite khempeuh, ama thahatna khempeuh, leh ama sep khempeuh, leh ama lam khuapite, Judah Kumpite’ Khang Tangthu Laibu sungah kigelh hilo ahi hiam? Ahih hangin a teek ciangin a khete-ah natna nei hi.
  </para>
  <para style="p">
    <verse number="24" style="v"/>Tua ciangin Asa a pate tawh ihmu a, a pupi David khuapi sungah a pate tawh kivui hi; tua ciangin ama tangin a tapa Jehoshafat in uk hi.
  </para>
  <para style="p">
    <verse number="25" style="v"/>Judah kumpi Asa’ kum nihna kumin Jeroboam’ tapa Nadab in Israel tungah uk ding kipan hi; amah in Israel tungah kum nih sung uk hi.
  </para>
  <para style="p">
    <verse number="26" style="v"/>Amah in Topa muhna ah a sia gamta a, a pa’ khekhap mah tawnin, Israel a khialhsakna ama khialhna mah zui hi.
  </para>
  <para style="p">
    <verse number="27" style="v"/>Issakhar minam Ahijah’ tapa Baasha in amah sawmsim hi; Baasha in Filistiate’ khua Gibbethon ah amah sattuk hi; bang hang hiam cih leh Nadab leh Israel khempeuh in Gibbethom umcihin om uh hi.
  </para>
  <para style="p">
    <verse number="28" style="v"/>Tua ahih ciangin Judah kumpi Asa’ kum thumna kumin Baasha in Nadab that a, ama tangin amah in uk hi.
  </para>
  <para style="p">
    <verse number="29" style="v"/>Amah kumpi ahih phetin Jeroboam innkuan khempeuh that hi; Topa in Shiloni mi a nasempa Ahijah tung tawnin a gensa bangin a vekpi-in a suksiat khit dongin a husang khat zong Jeroboam’ innkuan ah nusia lo hi;
  </para>
  <para style="p">
    <verse number="30" style="v"/>tua ni ama khialhna leh Israel a khialhsakna ahi Jeroboam’ khialhnate hang leh Israel Pasian, Topa a hehsakna hang ahi hi.
  </para>
  <para style="p">
    <verse number="31" style="v"/>Tu-in Nadab’ gamtatna a om laite leh a sep khempeuh, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="32" style="v"/>Amau’ hun sung khempeuh Asa leh Israel kumpi Baasha kikalah galkidona om hi.
  </para>
  <para style="p">
    <verse number="33" style="v"/>Judah kumpi Asa’ kum thumna kumin Ahijah’ tapa Bassha in Israel khempeuh tungah Tirzah panin uk ding kipan a, kum sawmnih-le-li sung uk hi.
  </para>
  <para style="p">
    <verse number="34" style="v"/>Amah in Topa muhna ah a sia gamta a, Jeroboam’ khekhap mah tawnin, Israel a khialhsakna ama khialhna mah zui hi.
  </para>
  <chapter number="16" style="c"/>
  <para style="p">
    <verse number="1" style="v"/>Tua ciangin Baasha langpangin Hanani tapa Jehu tungah Topa’ thu hong tung a,
  </para>
  <para style="p">
    <verse number="2" style="v"/>“Keimah in leivui lak panin nang hong sangto sakin ka mi Israelte tungah makai-in nang hong bawl napi-in, nangmah in Jeroboam’ khekhap mah tawnin ka mi Israelte na khialsak a, amaute’ khialhna tawh kei hong hehsak na hih manin,
  </para>
  <para style="p">
    <verse number="3" style="v"/>en in, keimah in Baasha leh a innkuan ka phiat khia siang ding a, Nebat’ tapa Jeroboam’ inn bangin na inn ka bawl ding hi.
  </para>
  <para style="p">
    <verse number="4" style="v"/>Baasha’ mi ahi khuapi sunga a si peuhpeuh uite in ne ding hi; ama mi gamlakah a si peuhpeuh huihlak vasate in ne ding hi,” a ci hi.
  </para>
  <para style="p">
    <verse number="5" style="v"/>Tu-in Baasha’ gamtatna a om laite, leh a septe, leh a thahatna, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="6" style="v"/>Tua ciangin Baasha a pate tawh ihmu a, Tirzah ah kivui hi; ama tangin a tapa Elah in uk hi.
  </para>
  <para style="p">
    <verse number="7" style="v"/>Tua tham loin Jeroboam innkuan bangin ama nasepna tawh amah hehsakin Topa muhna ah a sia a gamtatna khempeuh hang leh amah in Jeroboam leh a innkuan a suksiatna hangin Hanani’ tapa kamsang Jehu tung tawnin Baasha leh a innkuan langpangin Topa’ thu hong tung hi.
  </para>
  <para style="p">
    <verse number="8" style="v"/>Judah kumpi Asa’ kum sawmnih-le-gukna kumin Baasha’ tapa Elah in Tirzah panin Israel tungah uk ding kipan a, kum nih sung uk hi.
  </para>
  <para style="p">
    <verse number="9" style="v"/>Ahih hangin ama leengte a lang a ukpa ama nasem Zimri in amah sawmsim hi. Tirzah a, kumpi inn sung a ukpa Arza’ innah zu ne-in khamin Tirzah ah a om lai tak,
  </para>
  <para style="p">
    <verse number="10" style="v"/>Judah kumpi Asa’ kum sawmnih-le-sagihna kumin Zimri hong pai-in amah sat tukin that a, ama tangin uk hi.
  </para>
  <para style="p">
    <verse number="11" style="v"/>Amah in uk dinga a kipat, kumpi tokhom tungah a tut khit phetin amah in Baasha’ innkuan khempeuh that hi; ama behte pasal khat beek ahi a, a lawmte ahi zongin khat zong siit lo hi.
  </para>
  <para style="p">
    <verse number="12-13" style="v"/>Baasha’ khialhnate leh a khialhsa uh ahi a tapa Elah’ khialhnate, leh amaute in Israel khialsakin, a milimte uh tawh Israel Pasian, Topa a hehsakna uh hangin, Baasha langpangin kamsang Jehu tung tawnin Topa’ thugenna bangin Baasha’ innkuan khempeuh tua bangin Zimri in susia hi.
  </para>
  <para style="p">
    <verse number="14" style="v"/>Tu-in Elah’ gamtatna a om laite, leh a sep khempeuh, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="15" style="v"/>Judah kumpi Asa’ kum sawmnih-le-sagihna kumin Zimri in Tirzah ah ni sagih sung uk hi. Tu-in Filistiate’ khua Gibbethon simin galkapte in giahphual sat uh a,
  </para>
  <para style="p">
    <verse number="16" style="v"/>giahphual sat a, om galkapte in, “Zimri in sawmsimin kumpipa that khin hi,” a kicihna za uh hi; tua ahih ciangin Israelte khempeuh in tua ni-in giahphual ah galkap a ukpa Omri kumpi-in bawl uh hi.
  </para>
  <para style="p">
    <verse number="17" style="v"/>Tua ahih ciangin Omri leh amah tawh a om Israel khempeuh Gibbethon panin paito-in amaute in Tirzah umcih uh hi.
  </para>
  <para style="p">
    <verse number="18-19" style="v"/>Ama hihsa a khialhna, Topa muhna ah a siat gamtatna, Jeroboam’ khekhap a totna, leh a hihsa a khialhna, Israel a khialhsakna hangin, khuapi kila khin hi, ci-in Zimri in a muh ciangin kumpipa’ inn muanhuai sungah amah pai a, kumpipa’ inn mei tawh amah kihal nelhin si hi.
  </para>
  <para style="p">
    <verse number="20" style="v"/>Tu-in Zimri’ gamtatna a om laite, leh ama hihsa a sawmsimna, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="21" style="v"/>Tua ciangin Israel mite pawl nihin kikhen uh hi; mi a kimkhat in kumpi-in a bawl dingin Ginath’ tapa Tibni zui uh a, a kimkhat in Omri zui uh hi.
  </para>
  <para style="p">
    <verse number="22" style="v"/>Ahih hangin Omri a zui mite in Ginath’ tapa Tibni a zuite zo uh hi; tua ahih ciangin Tibni si a, Omri kumpi suak hi.
  </para>
  <para style="p">
    <verse number="23" style="v"/>Judah kumpi Asa’ kum sawmthum-le-khatna kumin Omri in Israelte tungah uk ding kipan a, kum sawm-le-nih sung uk hi; amah in kum guk sung Tirzah ah uk hi.
  </para>
  <para style="p">
    <verse number="24" style="v"/>Amah in Shemer’ tung panin ngun talen nih-in Samaria mual lei hi; amah in kulh tawh a mual um a, tua mual a neipa Shemer’ min tamin a lamsa khuapi min Samaria phuak hi.
  </para>
  <para style="p">
    <verse number="25" style="v"/>Omri in Topa muhna ah a sia gamta a, ama mai-a om mi khempeuh sangin a sia tamzaw gamta hi.
  </para>
  <para style="p">
    <verse number="26" style="v"/>Bang hang hiam cih leh Nebat’ tapa Jeroboam’ lampi khempeuh, leh Israel a khialhsakna khialhnate, a milimte uh tawh Israel Pasian, Topa a hehsakna uh zui hi.
  </para>
  <para style="p">
    <verse number="27" style="v"/>Tu-in Omri’ gamtatnasa a om laite, leh a thahatna a lahna, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="28" style="v"/>Tua ciangin Omri a pate tawh ihmu a, Samaria ah kivui hi; tua ciangin ama tangin a tapa Ahab in uk hi.
  </para>
  <para style="p">
    <verse number="29" style="v"/>Judah kumpi Asa’ kum sawmthum-le-giatna kumin Omri’ tapa Ahab in Israel tungah uk ding kipan a, Omri’ tapa Ahab in Samaria panin Israelte tungah kum sawmnih-le-nih sung uk hi.
  </para>
  <para style="p">
    <verse number="30" style="v"/>Omri’ tapa Ahab in ama mai-a mite khempeuh sangin Topa muhna ah a sia tamzaw gamta hi.
  </para>
  <para style="p">
    <verse number="31" style="v"/>Nebat’ tapa Jeroboam’ khialhnate zuih ding ama adingin a thu zang tawh a kibat mah bangin, amah in Sidon mite’ kumpi Ethba-al’ tanu Jezebel zi-in la a, pai-in Baal’ na semin bia hi.
  </para>
  <para style="p">
    <verse number="32" style="v"/>Amah in Samaria a, a lam Baal inn sungah Baal adingin biakna tau khat dingsak hi.
  </para>
  <para style="p">
    <verse number="33" style="v"/>Tua ciangin Ahab in Asherah milim khat bawl hi. Ahab in ama mai-a om Israel kumpite khempeuh sangin Israel Pasian, Topa hehsak nading tam hih zaw hi.
  </para>
  <para style="p">
    <verse number="34" style="v"/>Ama hun sungin Beth-el mi Hiel in Jerikho lam hi; Topa in Nun’ tapa Joshua tung tawnin a gen bangin amah in tacil Abiram’ luang khamin a bulpi phut a, a tapa neu pen Segub’ luang khamin a kongpite phut hi.
  </para>
  <chapter number="17" style="c"/>
  <para style="p">
    <verse number="1" style="v"/>Tu-in Gileah gamsung Tishbe khua panin Tishbe mi Elijah in Ahab kiangah, “A mai-ah ka din’na Israel Pasian, Topa in a nungta ahih mah bangin keima thu tawh loin daitui ahi a, guah ahi zongin hong tung ding kumte sungah om lo ding hi,” a ci hi.
  </para>
  <para style="p">
    <verse number="2" style="v"/>Tua ciangin ama kiangah Topa’ thu hong tung a,
  </para>
  <para style="p">
    <verse number="3" style="v"/>“Hih lai panin kihemin nisuahna lamah kihei in la, Jordan nisuahna lam ahi Kherith lui-ah bu in.
  </para>
  <para style="p">
    <verse number="4" style="v"/>Nangmah in lui panin tui na dawn ding hi; tua lai-ah nangmah hong vaak dingin va-akte thu ka pia zo hi,” a ci hi.
  </para>
  <para style="p">
    <verse number="5" style="v"/>Tua ahih ciangin amah pai-in Topa’ thugen bangin gamta hi; amah pai-in Jordan nisuahna lam Kherith lui gei-ah om hi.
  </para>
  <para style="p">
    <verse number="6" style="v"/>Tua ciangin va-akte in ama kiangah zingsangin anlum leh sa puak a, nitakin anlum leh sa mah puak hi; amah in lui panin tuidawn hi.
  </para>
  <para style="p">
    <verse number="7" style="v"/>Tua gam sungah guahzu lo ahih manin tawl khat khit ciangin a lui kang hi.
  </para>
  <para style="p">
    <verse number="8" style="v"/>Tua ciangin ama kiangah Topa’ thu hong tung a,
  </para>
  <para style="p">
    <verse number="9" style="v"/>“Ding in la, Sidon mite’ khua Zarefath ah pai-in tua lai-ah om in. En in, tua lai-ah nangmah hong vaak dingin meigongnu khat thu ka pia zo hi,” a ci hi.
  </para>
  <para style="p">
    <verse number="10" style="v"/>Tua ahih ciangin amah ding-in Zarefath ah pai hi; khuapi kulh kongpi a tun’ ciangin, en in, meigongnu khat in sing na tom hi; amah in tua nu samin, “Ka dawn theih nadingin beel khat sungah tui tawm hong paipih in,” a ci hi.
  </para>
  <para style="p">
    <verse number="11" style="v"/>Tua nu in paipih dingin a kisak lai takin, amah in tua nu samin, “Anlum neu khat zong hong tawi kawm in,” a ci hi.
  </para>
  <para style="p">
    <verse number="12" style="v"/>Tua ciangin amah in, “Topa na Pasian in a nungta ahih mah bangin emsa bangmah ka nei kei a, beel sungah annel khut dim khat leh um sungah sathau tawmno khat bek om hi; tu-in keimah leh ka tapa’ adingin bawlin kote in ka nek theih nadingun singkang nih khawng a tom ka hi a, tua ciangin a si ta ding ka hi uh hi,” a ci hi.
  </para>
  <para style="p">
    <verse number="13" style="v"/>Tua ciangin Elijah in ama kiangah, “Lau kei in, pai-in la, na gensa bangin hih in; ahih hangin kei adingin moh neu khat hong bawlsak masa-in kei kiangah hong paipih in la, tua khit ciangin nang leh na tapa’ ading bawl in.
  </para>
  <para style="p">
    <verse number="14" style="v"/>Bang hang hiam cih leh Israel Pasian, Topa in hih bangin ci hi, ‘Topa in leitungah guah a zuksak ni matengin beel sunga annel bei lo ding a, um sunga sathau in hong tamasak lo ding hi,’ ci hi,” a ci hi.
  </para>
  <para style="p">
    <verse number="15" style="v"/>Tua ciangin amah pai-in Elijah’ gensa bangin hih hi; tua nu, leh amah, leh tua nu’ innkuan ading nisimin an om hi.
  </para>
  <para style="p">
    <verse number="16" style="v"/>Elijah’ tung tawnin Topa’ thugen bangin beel sunga annel bei lo a, um sunga sathau in zong tamasak lo hi.
  </para>
  <para style="p">
    <verse number="17" style="v"/>Hih thu khit ciangin inn sung nupi ahi numei’ tapa a cina hi; a natna nasia mahmah ahih manin gim semsemin ama sungah a hu om nawn lo hi.
  </para>
  <para style="p">
    <verse number="18" style="v"/>Tua ciangin amah in Elijah kiangah, “Pasian’ mipa aw, kei lang khatah bang thu nei na hi hiam? Ka khialhna kiphawk kiksak ding leh ka tapa’ sihna a piangsak dingin kei kiangah nong pai hi!” a ci hi.
  </para>
  <para style="p">
    <verse number="19" style="v"/>Tua ciangin amah in tua nu kiangah, “Na tapa hong pia in,” a ci hi. Amah in tua nu’ ang panin amah la-in ama giahna innkhum zangah puato-in ama lupna tungah sial hi.
  </para>
  <para style="p">
    <verse number="20" style="v"/>Tua ciangin Topa tungah kiko-in, “Topa ka Pasian aw, ama tapa thahna tawh ka peemna meigongnu’ tung nangawnah gimna hong tungsak na hi hiam?” a ci hi.
  </para>
  <para style="p">
    <verse number="21" style="v"/>Tua ciangin naupang tungah amah thum vei kikhuangin Topa tungah kiko a, “Topa ka Pasian aw, hih naupang’ nuntakna ama sungah hong ciahkiksak in,” a ci hi.
  </para>
  <para style="p">
    <verse number="22" style="v"/>Tua ciangin Topa in Elijah’ aw ngai hi; naupang’ nuntakna ama sungah hong ciahkikin amah hingkik hi.
  </para>
  <para style="p">
    <verse number="23" style="v"/>Tua ciangin Elijah in naupang la-in innkhumzang panin inn sungah paipih suk a, a nu kiangah amah pia hi; tua ciangin Elijah in, “En in, na tapa nungta hi,” a ci hi.
  </para>
  <para style="p">
    <verse number="24" style="v"/>Numei in Elijah kiangah, “Nang in Pasian’ mi na hihna leh na kam sunga om Topa’ thu in thumanna ahihna tu-in ka thei hi,” a ci hi.
  </para>
  <chapter number="18" style="c"/>
  <para style="p">
    <verse number="1" style="v"/>Ni tampi khit a kum thumna kumin Elijah tungah Topa’ thu hong tung a, “Pai in, Ahab kiangah nangmah kilak in; tua ciangin keimah in leitungah guah ka zusak ding hi,” a ci hi.
  </para>
  <para style="p">
    <verse number="2" style="v"/>Tua ahih ciangin Ahab kiangah amah kilak tawm dingin Elijah pai hi. Tu-in Samaria ah kialpi nasia hi.
  </para>
  <para style="p">
    <verse number="3" style="v"/>Tua ciangin Ahab in kumpi inn sung a ukpa Obadiah sam hi. (Obadiah in nakpi takin Topa zahtak hi;
  </para>
  <para style="p">
    <verse number="4" style="v"/>Jezebel in Topa’ kamsangte a hon thah lai-in Obadiah in kamsang za khat la-in sawmnga sawmnga-in leihawm sungah seel a, amaute an leh tui tawh vaak hi.)
  </para>
  <para style="p">
    <verse number="5" style="v"/>Tua ciangin Ahab in Obadiah kiangah, “Gamsung ciktui omna khempeuh leh kuam omna khempeuh ah va pai in; lopa mu-in sakolte leh la-sakolte i hin’ suah zo kha ding a, ganhingte pawlkhat i sumh kei ding hi,” a ci hi.
  </para>
  <para style="p">
    <verse number="6" style="v"/>Tua ahih ciangin amaute in a et dingun leitang hawm uh hi; Ahab mahmah mun khat lamah pai-in Obadiah mahmah a mun dang khat lamah pai hi.
  </para>
  <para style="p">
    <verse number="7" style="v"/>Obadiah lam kalah a om lai takin, en in, Elijah in amah na dawntuah hi; Obadiah in amah thei-in a mai lei ngatin puk a, “Ka to Elijah, nang na hi hiam?” a ci hi.
  </para>
  <para style="p">
    <verse number="8" style="v"/>Tua ciangin amah in dawngin, “Keimah ka hi hi. Pai in, na topa kiangah, ‘En in, Elijah hih lai-ah om hi,’ ci in,” a ci hi.
  </para>
  <para style="p">
    <verse number="9" style="v"/>Amah in, “Hong thah dingin Ahab khut sungah na nasempa nong piak nadingin bang thu-ah khial ka hi hiam?
  </para>
  <para style="p">
    <verse number="10" style="v"/>Topa na Pasian in a nungta ahih mah bangin nangmah zong dingin ka topa in a sawl lohna minam ahi a, kumpi gam ahi zongin om lo hi; amaute in, ‘Hih lai-ah amah om lo hi,’ a cih uh ciangin, amaute in nang hong muh lohna thu amah in kumpi gam ahi a, minam ahi zongin kiciamsak hi.
  </para>
  <para style="p">
    <verse number="11" style="v"/>Tu-in nangmah in, ‘Pai in, na topa kiangah, “En in, hih lai-ah Elijah om hi,” ci in,’ nong ci hi.
  </para>
  <para style="p">
    <verse number="12" style="v"/>Nang kiang panin kei ka paikhiat phetin ka theih lohna munah Topa’ Kha in nang hong pua ding hi; tua ciangin, kei pai-in Ahab kiangah genin amah in nang hong muh loh ciangin, ka khangno lai-a kipanin keimah na nasempa in Topa zahtak hi napi-in, amah in kei hong that ding hi.
  </para>
  <para style="p">
    <verse number="13" style="v"/>Jezebel in Topa’ kamsangte a thah lai-in Topa’ kamsangte mi zakhat, sawmnga sawmnga-in leihawm sungah seelin, amaute an leh tui tawh ka vaakna thu ka topa tungah hong kigen nai lo ahi hiam?
  </para>
  <para style="p">
    <verse number="14" style="v"/>Tu-in nangmah in, ‘Pai in, na topa kiangah, “En in, hih lai-ah Elijah om hi,” ci in,’ nong ci hi; tua ciangin amah in kei hong that ding hi,” a ci hi.
  </para>
  <para style="p">
    <verse number="15" style="v"/>Tua ciangin Elijah in, “A mai-ah ka din’na Vanglianpen Topa in a nungta ahih mah bangin, tu ni-in ama kiangah keimahmah ka kilak taktak ding hi,” a ci hi.
  </para>
  <para style="p">
    <verse number="16" style="v"/>Tua ahih ciangin Ahab tawh kimu dingin Obadiah pai-in ama kiangah gen hi; tua ciangin Elijah tawh kimu dingin Ahab pai hi.
  </para>
  <para style="p">
    <verse number="17" style="v"/>Ahab in Elijah a muh ciangin, ama kiangah, “Nang in Israel mite a lungkhamsakpa na hi hiam?” a ci hi.
  </para>
  <para style="p">
    <verse number="18" style="v"/>Amah in dawngin, “Keimah in Israel mite ka lungkhamsak kei hi; nang in Topa’ thupiaknate nusia-in Baalte zui na hih manin nang leh na pa’ innkuan in na lungkhamsak uh hi.
  </para>
  <para style="p">
    <verse number="19" style="v"/>Tua ahih ciangin tu-in mi sawl in la, Karmel Mual kei kiangah Israelte khempeuh, leh Jezebel’ sabuai-ah an a ne Baal kamsang zali leh sawmnga leh Asherah kamsang zalite hong khawm in,” a ci hi.
  </para>
  <para style="p">
    <verse number="20" style="v"/>Tua ahih ciangin Ahab in Israel mite khempeuh kiangah mi sawlin, Karmel Mual-ah Israel mite leh kamsangte khawmsak hi.
  </para>
  <para style="p">
    <verse number="21" style="v"/>Tua ciangin mi khempeuh mai-ah Elijah hong pai-in, “Ngaihsutna kibang lo thu nih-ah bang tan vei kip loin om ding na hi uh hiam? Topa in Pasian ahih leh amah zui un; ahih hangin Baal pen Pasian ahih leh amah zui un,” a ci hi. Tua ciangin mite in kam khat beek dawng lo uh hi.
  </para>
  <para style="p">
    <verse number="22" style="v"/>Tua ciangin Elijah in mite kiangah, “kei, kei bekbek, Topa’ kamsang sung panin ka om lai hi; ahih hangin Baal’ kamsangte mihing zali leh sawmnga om hi.
  </para>
  <para style="p">
    <verse number="23" style="v"/>Kote tungah bawngtal nih hong pia un; amau’ adingin bawngtal khat amaute teelsak un la, sem nensakin sing tungah koihsak un la, ahih hangin a tungah mei koihsak kei un; tua ciangin keimah in a bawngtal khat bawlin sing tungah koihin, a tungah mei ka koih kei ding hi.
  </para>
  <para style="p">
    <verse number="24" style="v"/>Tua ciangin note in na pasian tung uhah thu ngenin, keimah in Topa tungah thu ka ngen ding hi; tua ciangin thungetna mei tawh hong pia pasian in Pasian taktak ahi hi,” a ci hi. Tua ciangin mi khempeuh in dawngin, “Hih thugen hoih hi,” a ci uh hi.
  </para>
  <para style="p">
    <verse number="25" style="v"/>Tua ciangin Elijah in Baal kamsangte kiangah, “Note tam na hih manun note’ adingin bawngtal khat teel un la, bawl masa un; tua ciangin na pasian uh tungah thungen un la, ahih hangin a tungah mei koih kei un,” a ci hi.
  </para>
  <para style="p">
    <verse number="26" style="v"/>Tua ciangin amaute in amau tungah a kipia bawngtal la-in bawl uh a, zingsang-a kipan sun dong Baal tungah thu ngenin, “Baal aw, kote hong dawng in!” a ci uh hi. Ahih hangin awging om lo a, kuamah in dawng lo hi. Tua ciangin amau’ bawlsa biakna tau-ah amaute diang uh hi.
  </para>
  <para style="p">
    <verse number="27" style="v"/>Sun ciangin Elijah in amaute zahpihin, “Amah in pasian ahih ciangin a gingin kiko un; amah in thu a lungngaih laitak, ahih kei leh mun dangah paikhia, ahih kei leh khualzin, ahih kei leh amah ihmu-in phot ding kisam hi kha thei ding hi,” a ci hi.
  </para>
  <para style="p">
    <verse number="28" style="v"/>Tua ciangin amaute a gingin kiko-in, amau’ ngeina bangin namsaute leh sikzumte tawh, amaute tungah si a luan’ dongin ki-at kisun uh hi.
  </para>
  <para style="p">
    <verse number="29" style="v"/>Sunkim khit ciangin biakpiak hun dong mateng amaute awng suak uh a, ahih hangin awging om lo hi; kuamah in dawng lo a, kuamah in don lo hi.
  </para>
  <para style="p">
    <verse number="30" style="v"/>Tua ciangin Elijah in mi khempeuh kiangah, “Ka kiang nai-ah hong pai-un,” a ci hi; tua ciangin mi khempeuh ama kiang nai-ah hong pai uh hi. Tua ciangin amah in Topa’ biakna tau a kisupaisa khat puah kik hi;
  </para>
  <para style="p">
    <verse number="31" style="v"/>“Israel in nangma min hi ding hi,” ci-in Topa’ thu a tun’na Jakob tapa minam sawm-le-nihte tawh kizui-in Elijah in suangtum sawm-le-nih la hi;
  </para>
  <para style="p">
    <verse number="32" style="v"/>tua ciangin tua suangte tawh Topa’ minin biakna tau khat lam hi. Amah in khaici lawh nih a ta dingin a lian hawklam khat biakna tau kimkotah bawl hi.
  </para>
  <para style="p">
    <verse number="33" style="v"/>Tua ciangin amah in a ngeina bangin a sing koih a, a bawngtal sem nenin a sing tungah koih hi. Tua ciangin amah in, “Beel li tui dim un la, meihal biakna tung leh sing tungah sung un,” a ci hi.
  </para>
  <para style="p">
    <verse number="34" style="v"/>Tua ciangin amah in, “A nih veina hih un,” a ci hi; tua ciangin amaute in nih veina hih uh hi. Tua ciangin amah in “A thum veina hih un,” a ci hi; tua ciangin amaute in a thum veina hih uh hi.
  </para>
  <para style="p">
    <verse number="35" style="v"/>Tua ciangin biakna tau kimkotah tui luang a, a hawklam zong tui tawh kidim hi.
  </para>
  <para style="p">
    <verse number="36" style="v"/>Biakpiak hun ciangin kamsang Elijah a nai-ah hong pai-in, “Abraham, Issak, leh Israel Pasian, Topa aw, nangmah in Israel sungah Pasian na hihna, leh keimah in nangma nasem ka hihna, leh hih nate khempeuh nangma thu tawh ka hihna thu tu ni-in kitheisak in,
  </para>
  <para style="p">
    <verse number="37" style="v"/>Topa aw, nangmah in Pasian na hihna leh amaute’ lungsim na hei kikna thu hih mite in a theih nadingin hong dawng in, Topa aw, hong dawng in,” a ci hi.
  </para>
  <para style="p">
    <verse number="38" style="v"/>Tua ciangin Topa’ meikuang hong kia a, a meihal biakna, a sing, a suangte, leh a leivui kangtumin, hawklam sunga om tui nangawn liak tum hi.
  </para>
  <para style="p">
    <verse number="39" style="v"/>Mi khempeuh in tua thu a muh uh ciangin a mai uh lei lam ngatin puk uh hi; amaute in, “Topa in Pasian ahi hi; Topa in Pasian ahi hi,” a ci uh hi.
  </para>
  <para style="p">
    <verse number="40" style="v"/>Tua ciangin Elijah in amaute kiangah, “Baal kamsangte man un; amaute khat zong suaktasak kei un,” a ci hi. Tua ciangin amaute in man uh hi; Elijah in Kishon lui-ah amaute paipih sukin tua lai-ah amaute that hi.
  </para>
  <para style="p">
    <verse number="41" style="v"/>Tua ciangin Elijah in Ahab kiangah, “Paito in, anne-in tuidawn in; bang hang hiam cih leh guahpi huging om hi,” a ci hi.
  </para>
  <para style="p">
    <verse number="42" style="v"/>Tua ahih ciangin a ne a dawn dingin Ahab paito hi. Karmel dawn-ah Elijah paito hi; amahmah lei lakah kun sukin a khukte kikalah a maitang phum hi.
  </para>
  <para style="p">
    <verse number="43" style="v"/>Tua ciangin a nasempa kiangah, “Tu-in paito in, tuipi lam va en in,” a ci hi. Amah paito-in khuadak a, “Bangmah om lo hi,” a ci hi. Tua ciangin amah in, “Sagih vei paikik in,” a ci hi.
  </para>
  <para style="p">
    <verse number="44" style="v"/>A sagih veina ciangin amah in “En in, khuttum cia bang meii tawmno khat tuipi panin hong paito hi,” a ci hi. Tua ciangin amah in, “Paito in, Ahab kiangah, ‘Guah in hong khak kha ding ahih manin na leeng kithawi in la, paisuk in,’ va ci in,” a ci hi.
  </para>
  <para style="p">
    <verse number="45" style="v"/>Tomno sungin meiite leh huih tawh van hong vom a, guah tampi zu hi. Ahab a leeng tungah tuangin Jezre-el ah pai hi.
  </para>
  <para style="p">
    <verse number="46" style="v"/>Tua ciangin Topa’ vangliatna Elijah tungah om hi; amah in a kawng gakin Jezre-el lutna dongah Ahab mai-ah na tai hi.
  </para>
  <chapter number="19" style="c"/>
  <para style="p">
    <verse number="1" style="v"/>Ahab in Jezebel kiangah Elijah’ hih khempeuh, leh namsau tawh kamsangte khempeuh a thah khitna thu gen hi.
  </para>
  <para style="p">
    <verse number="2" style="v"/>Tua ciangin Jezebel in Elijah kiangah kamtai khat sawlin, “Zing ciang tu bang hunin amaute khat’ nuntakna bangin nangma nuntakna ka bawl kei taak leh pasiante in kei hong dawm kei ta hen,” cisak hi.
  </para>
  <para style="p">
    <verse number="3" style="v"/>Tua ciangin amah lau a, ding-in a suahtak nadingin pai a, Judahte’ khua Be-ersheba tungin tua lai-ah a nasempa nusia hi.
  </para>
  <para style="p">
    <verse number="4" style="v"/>Ahih hangin amahmah gamlakah ni khat lam pai-in poding kung nuai khatah tu hi; tua ciangin amah in a sih nading ngenin, “Pha zo hi; tu-in Topa aw, ka nuntakna hong la ta in; bang hang hiam cih leh keimah in ka pate sangin ka hoihzaw kei hi,” a ci hi.
  </para>
  <para style="p">
    <verse number="5" style="v"/>Tua ciangin amah lum sukin poding kung khat nuaiah ihmu hi; en in, vantungmi khat in amah lawngin ama kiangah, “Tho in la, ne in,” a ci hi.
  </para>
  <para style="p">
    <verse number="6" style="v"/>Amah khuadak a, en in, ama lutang gei-ah suangsa tungah a ki-em moh khat leh tui hai khat na om hi. Amah in ne-in dawnin lum kik hi.
  </para>
  <para style="p">
    <verse number="7" style="v"/>Tua ciangin Topa’ vantungmi a nih veina hong pai kikin amah lawng a, “Tho in la, ne in, tua hi kei leh nang adingin khualzinna haksa lua ding hi,” a ci hi.
  </para>
  <para style="p">
    <verse number="8" style="v"/>Tua ciangin amah tho a, ne-in dawn a, tua an thahatna tawh Pasian’ mual Horeb ciang dong sun sawmli leh zan sawmli sung pai hi.
  </para>
  <para style="p">
    <verse number="9" style="v"/>Tua ciangin leihawm khatah amah tungin tua lai-ah giak hi; en in Topa’ thu ama tungah hong tung a, amah in ama kiangah, “Elijah, hih lai-ah bang hih na hi hiam?” a ci hi.
  </para>
  <para style="p">
    <verse number="10" style="v"/>Amah in, “Vanglianpen Pasian, Topa adingin ka huaiham mahmah hi; bang hang hiam cih leh Israel mite in na thuciamna nusia-in, na biakna taute lawn khia a, namsau tawh na kamsangte that hi; kei, kei bekbek ka om lai hi; amaute in kei thah dingin hong zong uh hi,” a ci hi.
  </para>
  <para style="p">
    <verse number="11" style="v"/>Tua ciangin amah in, “Paikhia in la, mual tung, Topa mai-ah ding in, Topa hong pai ding hi,” a ci hi. En in, Topa mai-ah suangtumte sukham a, ahih hangin huih lakah Topa om lo hi; huihpi khit ciangin ziinling om a, ahih hangin ziinling sungah Topa om lo hi;
  </para>
  <para style="p">
    <verse number="12" style="v"/>ziinling khit ciangin meikuang om a, ahih hangin meikuang sungah Topa om lo hi; meikuang khit ciangin awneem neu khat om hi.
  </para>
  <para style="p">
    <verse number="13" style="v"/>Elijah in a zak ciangin a puan tawh a mai tuamin paikhia a, leihawm lutna ah ding hi. En in, ama kiangah aw khat hong ging a, “Elijah, hih lai-ah bang hih na hi hiam?” a ci hi.
  </para>
  <para style="p">
    <verse number="14" style="v"/>Amah in, “Vanglianpen Pasian, Topa adingin ka huaiham mahmah hi; bang hang hiam cih leh Israel mite in na thuciamna nusia-in, na biakna taute lawnkhia a, namsau tawh na kamsangte that hi; kei, kei bekbek ka om lai hi; amaute in kei thah dingin hong zong uh hi,” a ci hi.
  </para>
  <para style="p">
    <verse number="15" style="v"/>Tua ciangin Topa in ama kiangah, “Pai in, Damaskas gamlak na lampi-ah ciahkik in; na tun’ ciangin Siria tungah kumpi dingin Hazael sathau na nilh ding hi;
  </para>
  <para style="p">
    <verse number="16" style="v"/>tua ciangin Israel tungah kumpi dingin Nimshi’ tapa Jehu sathau na nilh ding hi; tua ciangin nangma munah kamsang dingin Abelmeholah khuami Shafat’ tapa Elisha sathau na nilh ding hi.
  </para>
  <para style="p">
    <verse number="17" style="v"/>Jehu in Hazael’ namsau panin a suakta mipa that ding hi; Elisha in Jehu’ namsau panin a suakta mipa that ding hi.
  </para>
  <para style="p">
    <verse number="18" style="v"/>Ahi zongin Baal mai-ah a kun nai lo, amah a nam nai lo mihing tulsagih Israel sungah ka siit ding hi,” a ci hi.
  </para>
  <para style="p">
    <verse number="19" style="v"/>Tua ahih ciangin tua lai panin amah paikhia a, ama mai-ah bawngtal kap sawm-le-nih tawh lo a kho Shafat’ tapa Elisha mu a, amah a sawm-le-nihna tawh na om hi. Elijah in ama gei nawkin ama tungah a puan lawn hi.
  </para>
  <para style="p">
    <verse number="20" style="v"/>Tua ciangin amah in bawngtalte nusia-in Elijah nungah tai a, “Ka nu leh ka pa kam vaikhakin hong namsak phot in, tua ciangin nang kong zui ding hi,” a ci hi. Amah in ama kiangah, “Paikik in; nang tungah bang hong hih ka hi hiam?” a ci hi.
  </para>
  <para style="p">
    <verse number="21" style="v"/>Tua ciangin amah zuihna panin ciahkik a, a bawngtal kolte la-in a bawngtalte go a, a sate bawngtal kolte tawh huanin mite tungah pia a, amaute in ne uh hi. Tua ciangin amah ding-in Elijah’ nung zui a, ama na sem hi.
  </para>
  <chapter number="20" style="c"/>
  <para style="p">
    <verse number="1" style="v"/>Siria kumpipa Benhadad in ama galkapte khempeuh khawm hi; amah tawh kumpi sawmthum-le-nih, leh sakolte leh leengte om hi; amah paito-in Samaria umcihin sim hi.
  </para>
  <para style="p">
    <verse number="2" style="v"/>Amah in Israel kumpi Ahab khuapi sungah kamtaite sawlin ama kiangah, “Benhadad in hih bangin ci hi:
  </para>
  <para style="p">
    <verse number="3" style="v"/>‘Na ngun leh na kham keima’ aa hi; na zi hoih pente leh na tate zong keima’ aa hi,’ ci hi,” cisak hi.
  </para>
  <para style="p">
    <verse number="4" style="v"/>Tua ciangin Israel kumpipa in dawngin, “Na gen mah bangin, ka topa, kumpipa aw, kei leh ka neih khempeuh nangma’ aa ahi hi,” a ci hi.
  </para>
  <para style="p">
    <verse number="5" style="v"/>Kamtaite hong paikikin, “Benhadad in hih bangin ci hi: ‘Nang kiangah mi hong sawlin, “Kei tungah na ngun leh na kham, na zite leh na tate hong pia in,” kong cisak hi;
  </para>
  <para style="p">
    <verse number="6" style="v"/>ahi zongin zing ciang tu bang hunin nangma kiangah ka nasemte kong sawl ding a, amaute in nangma inn leh na nasemte’ inn sung thawi-in, amau’ deih peuhpeuh hong la ding uh hi,’ ci hi,” cisak hi.
  </para>
  <para style="p">
    <verse number="7" style="v"/>Tua ciangin Israel kumpipa in gamsung upa khempeuh samin, “Tu-in ciamteh un, hih mipa in buaina a zon’na thei un; bang hang hiam cih leh ka zite leh ka tate, leh ka ngun leh ka kham la dingin hong sawl a, ama thu ka nial kei hi,” a ci hi.
  </para>
  <para style="p">
    <verse number="8" style="v"/>Tua ciangin upa khempeuh leh mi khempeuh in ama kiangah, “Don kei in la, zong thukim kei in,” a ci uh hi.
  </para>
  <para style="p">
    <verse number="9" style="v"/>Tua ahih ciangin amah in Benhadad kamtaite kiangah, “Ka to kumpipa kiangah gen un, ‘Na nasempa’ tung panin nong kalh masak ka hih ding hi; ahih hangin hih thu ka hih thei kei hi,’ ci un,” a ci hi. Tua ciangin kamtaite kihemkhia-in ama tungah thu tun’ kik uh hi.
  </para>
  <para style="p">
    <verse number="10" style="v"/>Benhadad in ama kiangah sawlin, “Samaria leivui in kei hong zui khempeuh khutkuak a dim zawh taak leh, pasiante in kei hong dawm kei ta hen,” a ci hi.
  </para>
  <para style="p">
    <verse number="11" style="v"/>Tua ciangin Israel kumpipa in dawngin, “Ama kiangah gen un, ‘Galhiam a suahkhiapa bangin galhiam a kuahpa kiphasak kei hen; ci un,” a ci hi.
  </para>
  <para style="p">
    <verse number="12" style="v"/>Bukte sungah kumpite tawh zu ne-in Benhadad a om lai takin hih thu a zak ciangin, amah in a mite kiangah, “Panmun la un,” a ci hi. Tua ciangin amaute in khuapi langpangin panmun la uh hi.
  </para>
  <para style="p">
    <verse number="13" style="v"/>Tua ciangin en in, Israel kumpi Ahab kiang nai-ah kamsang khat hong pai-in, “Topa in hih bangin ci hi; Hih mihon tampi khempeuh na mu khin hiam? En in, tu ni-in nangma khut sungah kong pia ding hi; tua ciangin keimah in Topa ka hihna na thei ding hi, ci in,” a ci hi.
  </para>
  <para style="p">
    <verse number="14" style="v"/>Tua ciangin Ahab in, “Kua tawh hi ding hiam?” a ci hi. Amah in, “Topa in hih bangin ci hi: Gamte a ukte’ nasemte tawh, ci hi,” a ci hi. Tua ciangin amah in, “Kua in galdona pan ding hiam?” a ci hi. Amah in dawngin, “Nangmah in na pan ding hi,” a ci hi.
  </para>
  <para style="p">
    <verse number="15" style="v"/>Tua ciangin amah in gamte a ukte’ nasemte khawm a, amaute zanih leh sawmthum-le-nih ahi hi; amaute’ khit ciangin amah in Israel mi khempeuh, tulsagih khawm hi.
  </para>
  <para style="p">
    <verse number="16" style="v"/>Tua ciangin, Benhadad in bukte sungah amah a huh kumpi sawmthum-le-nihte tawh zu ne-in zu khamin a om laitak sun hunin amaute kuankhia uh hi.
  </para>
  <para style="p">
    <verse number="17" style="v"/>Gamte a ukte’ nasemte kuankhia masa uh hi. Tua ciangin Benhadad in thukante sawlkhia a, amaute in ama kiangah, “Samaria panin mite hong kuankhia uh hi,” ci-in zasak uh hi.
  </para>
  <para style="p">
    <verse number="18" style="v"/>Amah in, “Kilemna bawl dingin hong pai ahih leh a hingin amaute man un; tua ahih kei a, galdo dingin amaute hong pai ahih leh zong amaute a hing mahin man un,” a ci hi.
  </para>
  <para style="p">
    <verse number="19" style="v"/>Tua ahih ciangin gamte a ukte’ nasemte leh amaute a zui galkapte, khuapi panin kuankhia uh hi.
  </para>
  <para style="p">
    <verse number="20" style="v"/>Mi khempeuh in ama kisikpih ciat that uh hi; Siriate tai-in Israel mite in amaute delh uh a, ahih hangin Siria kumpipa Benhadad in sakol tuangin, sakol tuangte tawh taikhawm hi.
  </para>
  <para style="p">
    <verse number="21" style="v"/>Tua ciangin, Israel kumpipa paikhia-in sakolte leh leengte man a, Siriate tampi tak that hi.
  </para>
  <para style="p">
    <verse number="22" style="v"/>Tua ciangin Israel kumpipa kiang nai-ah kamsangpa hong pai-in ama kiangah, “Hong pai in, nangmah kithakhauhsak in la, na hih ding thu limtakin ngaihsun in; bang hang hiam cih leh khuakhal ciangin Siria kumpipa nangmah do-in hong kuanto kik ding hi,” a ci hi.
  </para>
  <para style="p">
    <verse number="23" style="v"/>Tua ciangin Siria kumpipa’ nasemte in ama kiangah, “Amaute’ pasiante in mual tung pasiante hi a, tua ahih ciangin eite sangin amaute hatzaw uh hi; ahih hangin zanglei ah amaute do ni; amaute sangin eite i hatzaw taktak ding hi.
  </para>
  <para style="p">
    <verse number="24" style="v"/>Hih thu hih in: kumpite ama panmun ciat panin khinkhia in la, amaute’ munah galkap mangte koih in;
  </para>
  <para style="p">
    <verse number="25" style="v"/>tua ciangin na taansa galkap tawh a kibang galkap, sakol tangin sakol, leeng tangin leeng khawm in; tua ciangin zanglei ah amaute i do ding a, amaute sangin eite i hatzaw taktak ding hi,” a ci uh hi. Tua ciangin amah in amau’ thu ngai-in hih hi.
  </para>
  <para style="p">
    <verse number="26" style="v"/>Khuakhal ciangin Benhadad in Siriate khawmin Israel do dingin Afek ah kuan to hi.
  </para>
  <para style="p">
    <verse number="27" style="v"/>Tua ciangin Israel mite kikhawmin, lam-an kiguan’ a, amaute do dingin kuan uh hi; Israel mite in amaute’ mai-ah keelhon neu nih bangin giahphual sat uh a, ahih hangin Siriate in gamsung khempeuh dim hi.
  </para>
  <para style="p">
    <verse number="28" style="v"/>Tua ciangin Pasian’ mi khat a nai-ah hong pai-in Israel kumpipa kiangah, “Topa in hih bangin ci hi. ‘Siriate in, “Topa in mualtung pasian hi a, amah in kuam sung pasian hi lo hi,” ci uh ahih manin hih a lian mihonpi khempeuh nangma khut sungah kong pia ding a, keimah in Topa ka hihna na thei ding hi,’ ci hi,” a ci hi.
  </para>
  <para style="p">
    <verse number="29" style="v"/>Amaute in kimaituahin ni sagih sung giahphual satin om uh hi. A ni sagih ni-in gal kido uh hi; Israel mite in Siriate ni khat sungin khe galkap tul-zakhat vat lum uh hi.
  </para>
  <para style="p">
    <verse number="30" style="v"/>Tua ciangin a om laite Afek khuapi ah tai uh hi; a om lai mi tul-sawmnih leh tulsagih tungah kulhpi cim hi.
  </para>
  <para style="p">
    <verse number="31" style="v"/>Tua ciangin a nasemte in ama kiangah, “Tu-in en in, Israel kumpite in hehpihna a nei kumpite hi, ci-in i za hi; puanhampi i kawngah tengin i lu tungah khauhual vialin Israel kumpipa kiangah pai ni; amah in na nuntakna hong suaktasak kha ding hi,” a ci uh hi.
  </para>
  <para style="p">
    <verse number="32" style="v"/>Tua ahih ciangin amaute in a kawng uhah puanhampi tengin a lu uhah khauhual vialin Israel kumpipa kiangah pai uh a, “Na nasempa Benhadad in, ‘Kong thuum hi, kei hong nungtasak in,’ ci hi,” a ci uh hi. Amah in, “Amah nungta lai ahi hiam? Amah in ka sanggampa ahi hi,” a ci hi.
  </para>
  <para style="p">
    <verse number="33" style="v"/>Tu-in mite in a lim encikin ama tung panin a theih uh ciangin, “Hi hi, na sanggampa Benhadad nungta lai hi,” a ci uh hi. Tua ciangin amah in, “Pai un la, amah hong paipih un,” a ci hi. Tua ciangin ama kiangah Benhadad hong paikhia hi; amah in leeng tung ama kiangah amah kahtosak hi.
  </para>
  <para style="p">
    <verse number="34" style="v"/>Tua ciangin Benhadad in ama kiangah, “Ka pa in na pa’ tung panin a lak khuapite kong piakik ding hi; ka pa in Samaria ah a bawl mah bangin Damaskas ah nang adingin sumbuk na hong thei ding hi,” a ci hi. Tua ciangin Ahab in, “Hih na thugente’ hangin nang kong paisak ding hi,” a ci hi. Tua ahih ciangin amah in thuciamna khat amah tawh bawlin paisak hi.
  </para>
  <para style="p">
    <verse number="35" style="v"/>Tua ciangin Topa’ thupiakna tawh kamsangte’ tapate mi khat in a lawmte khat kiangah, “Hong sat in, kong thuum hi,” a ci hi. Ahih hangin a mipa in amah sat nuam lo hi.
  </para>
  <para style="p">
    <verse number="36" style="v"/>Tua ciangin amah in ama kiangah, “Nangmah in Topa’ thu mang lo na hih manin, en in, kei kiang panin na paikhiat khit phetin humpinelkai khat in nang hong that ding hi,” a ci hi. Ama kiang panin amah a kihep khiat khit phetin humpinelkai khat in amah dawntuahin that hi.
  </para>
  <para style="p">
    <verse number="37" style="v"/>Tua ciangin amah in midang khat mu a, “Hong sat in, kong thuum hi,” a ci hi. Tua ciangin mipa in amah satin, vatin amah liamsak hi.
  </para>
  <para style="p">
    <verse number="38" style="v"/>Tua ciangin kamsangpa kihem khia-in lam gei-ah kumpipa ngak a, a mit tungah puan tawh tuamin a meel seel hi.
  </para>
  <para style="p">
    <verse number="39" style="v"/>Kumpipa in a nawk lai takin amah in kumpipa tungah kiko-in, “Na nasempa gal sungah kuan hi; en in, galkap khat hong kihei-in kei kiangah mi khat hong paipih a, ‘Hih mipa kem in; amah man’na khat a neih zenzen leh ama nuntakna taangin nangma nuntakna hi ding a, ahih kei leh ngun talen khat na liau ding hi,’ hong ci hi.
  </para>
  <para style="p">
    <verse number="40" style="v"/>Na nasempa hih lai hua lai-ah manlahin a om kalin amah na mang hi,” a ci hi. Israel kumpipa in ama kiangah, “Nangma thukhenna bang hi ta hen; nangmahmah in na khen tawm hi,” a ci hi.
  </para>
  <para style="p">
    <verse number="41" style="v"/>Tua ciangin amah in a mit panin a tuamna phel dingin nawhtat hi; tua ciangin Israel kumpipa in amah pen kamsangte khat ahih lam thei hi.
  </para>
  <para style="p">
    <verse number="42" style="v"/>Tua ciangin amah in ama kiangah, “Topa in hih bangin ci hi: ‘Suksiat dinga ka sehsa mipa paikhiasak na hih ciangin ama nuntakna taangin nangma nuntakna, ama mite’ taangin nangma mite pai ding hi,” ci hi,” a ci hi.
  </para>
  <para style="p">
    <verse number="43" style="v"/>Tua ciangin Israel kumpipa a innah lungkimlo, maikhingin pai a, Samaria tung hi.
  </para>
  <chapter number="21" style="c"/>
  <para style="p">
    <verse number="1" style="v"/>Tu-in Jezre-el khuami Naboth in Samaria kumpi Ahab’ kumpi inn gei-ah leenggui lo khat nei hi.
  </para>
  <para style="p">
    <verse number="2" style="v"/>Hih thu khit ciangin Ahab in Naboth kiangah, “Ka inn tawh kinai ahih manin anteh huan dingin ka neih theih nadingin na leenggui lo hong pia in; keimah in tua tang dingin leenggui lo hoihzaw khat kong pia ding hi; ahih kei leh zong nang adingin a hoih zawk ding leh a man ding sum kong pia ding hi,” a ci hi.
  </para>
  <para style="p">
    <verse number="3" style="v"/>Ahih hangin Naboth in Ahab kiangah, “Ka pu ka pate’ gamh nang tungah kong piak ding Topa in hong kham hi,” a ci hi.
  </para>
  <para style="p">
    <verse number="4" style="v"/>Tua ciangin Jezre-el khuami Naboth in ama tungah a thugenna hangin hehna leh maikhin’na tawh Ahab a innah ciah hi; bang hang hiam cih leh amah in, “Ka pu ka pate’ gamh nang tungah kong pia kei ding hi,” a ci hi. Amah a lupna tungah lumin a mai hei a, an ne lo hi.
  </para>
  <para style="p">
    <verse number="5" style="v"/>Ahih hangin a zi Jezebel ama kiangah hong pai-in, ama kiangah, “An a ne lo zah dingin bang hangin na lungsim tua zahin heh ahi hiam?” a ci hi.
  </para>
  <para style="p">
    <verse number="6" style="v"/>Amah in ama kiangah, “Bang hang hiam cih leh keimah in Jezre-el khuami Naboth kiangah thu genin, ‘Sum tawh lei dingin na leenggui lo hong pia in; ahih kei leh zong, na lungkim leh tua tang dingin leenggui lo dang kong pia ding hi,’ ka ci hi; amah in hong dawngin, ‘Nang tungah ka leenggui lo kong pia kei ding hi,’ hong ci hi,” a ci hi.
  </para>
  <para style="p">
    <verse number="7" style="v"/>Tua ciangin a zi Jezebel in ama kiangah, “Tu-in Israel mite a ukpa hilo na hi hiam? Tho-in an ne in la, na lungsim nuamsak in; keimah in Jezre-el khuami Naboth’ leenggui lo nangma tungah kong pia ding hi,” a ci hi.
  </para>
  <para style="p">
    <verse number="8" style="v"/>Tua ahih ciangin amah in Ahab’ minin laikhakte gelhin ama min gelhna tawh tua laite tungah gelh a, ama khuapi sungah Naboth tawh a teeng upate leh uliante tungah tua laite khak hi.
  </para>
  <para style="p">
    <verse number="9" style="v"/>Amah in a laite sungah, “An tan’ ding thu zasak un la, mite lak a sangna munah Naboth koih un;
  </para>
  <para style="p">
    <verse number="10" style="v"/>ama mai-ah mi ginalo nih koihin ama lang khatah mawhna zongsak in, ‘Nang in Pasian leh kumpipa na samsia hi,’ cisak un. Tua ciangin amah la khia un la, denglum un,” a ci hi.
  </para>
  <para style="p">
    <verse number="11" style="v"/>Tua ciangin ama khuapi mi, ama khuapi sungah a teeng upate leh uliante in amaute tungah Jezebel’ thupuak bangin hih uh hi. Amaute tungah a khak laite sungah a kigelh mah bangin,
  </para>
  <para style="p">
    <verse number="12" style="v"/>amaute in an tan’ ding thu zasak uh a, mite lak a sangna munah Naboth koih uh hi.
  </para>
  <para style="p">
    <verse number="13" style="v"/>Tua ciangin mi ginalo nihte hong pai-in ama mai-ah tu uh hi; tua ciangin mi ginalo nihte in mite’ mai-ah Naboth’ mawhna zong uh a, “Naboth in Pasian leh kumpipa samsia hi,” ci uh hi. Tua ahih ciangin amaute in khuapi pua lamah amah paipih uh a, suang tawh amah denglum uh hi.
  </para>
  <para style="p">
    <verse number="14" style="v"/>Tua ciangin amaute in Jezebel kiangah thu puakin, “Suang tawh Naboth kideng zo hi; amah si hi,” a ci uh hi.
  </para>
  <para style="p">
    <verse number="15" style="v"/>Jezebel in Naboth suang tawh kidengin a sihna a zak phetin, amah in Ahab kiangah, “Tho in, sum tawh lei dingin nangma tungah hong piak nop loh, Jezre-el khuami Naboth’ leenggui lo tang in; bang hang hiam cih leh Naboth hing nawn lo hi, si ta hi,” a ci hi.
  </para>
  <para style="p">
    <verse number="16" style="v"/>Naboth a sihna thu Ahab in a zak phetin, a luah dingin Jezre-el khuami Naboth’ leenggui lo-ah a paisuk dingin tho hi.
  </para>
  <para style="p">
    <verse number="17" style="v"/>Tua ciangin Tishbe khuami Elijah tungah Topa’ thu hong tung a,
  </para>
  <para style="p">
    <verse number="18" style="v"/>“Tho in la, Samaria ah a om Israel kumpi Ahab dawntuah dingin paisuk in; en in, a la dingin a paina Naboth’ leenggui lo-ah amah om hi.
  </para>
  <para style="p">
    <verse number="19" style="v"/>Nangmah in ama kiangah, ‘Topa in hih bangin ci hi; “That khinin, zong luah khin na hi hiam?” ci hi,’ na ci ding hi. Tua ciangin ama kiangah, ‘Topa in hih bangin ci hi: “Uite in Naboth’ sisan a liahna munah uite in nangma sisan liak ding uh hi,” ci hi,’ ci-in gen in,” a ci hi.
  </para>
  <para style="p">
    <verse number="20" style="v"/>Ahab in Elijah kiangah, “Ka galpa aw, kei hong mu na hi hiam?” a ci hi. Amah in dawngin, “Topa muhna ah a sia gamta dingin nangmah kipia tawm na hih manin nangmah kong mu hi.
  </para>
  <para style="p">
    <verse number="21" style="v"/>Topa in hih bangin ci hi: Nangma tungah siatna kong tungsak ding hi; nang kong phiatkhia siang ding a, Israel sungah nangma mi sal leh a suakta mi pasal khempeuh, ka susia ding hi;
  </para>
  <para style="p">
    <verse number="22" style="v"/>kei nong hehsakna hang leh Israel na khialhsakna hangin Nebat’ tapa Jeroboam’ innkuan leh Ahijah’ tapa Baasha’ innkuan bangin nangma innkuan ka bawl ding hi.
  </para>
  <para style="p">
    <verse number="23" style="v"/>Jezebel’ thu zong Topa in genin, ‘Uite in Jezre-el huam sungah Jezebel ne ding uh hi,’ ci hi.
  </para>
  <para style="p">
    <verse number="24" style="v"/>Khuapi sungah Ahab’ innkuan a si peuhpeuh uite in ne ding uh hi; gamlakah a si ama innkuan peuhpeuh huih lak vasate in ne ding uh hi, ci hi,” a ci hi.
  </para>
  <para style="p">
    <verse number="25" style="v"/>Ama zi Jezebel in a hanthot Ahab bangin Topa’ muhna ah a sia gamta dingin amahmah a kipia tawm mi kuamah om lo hi.
  </para>
  <para style="p">
    <verse number="26" style="v"/>Topa in Israel mite’ mai-ah a hawlkhiat Amor mite bangin milimte zui-in a kihhuai mahmahin gamta hi.
  </para>
  <para style="p">
    <verse number="27" style="v"/>Ahab in hih thute a zak ciangin a puante balkek a, a pum tungah puanhampi silhin, an tangin puanhampi tungah lum a, maikhingin vak kawikawi hi.
  </para>
  <para style="p">
    <verse number="28" style="v"/>Tu-in Tishbe khuami Elijah tungah Topa’ thu hong tung a,
  </para>
  <para style="p">
    <verse number="29" style="v"/>“Keima mai-ah bangzahin Ahab a kiniamkhiatna na mu hiam? Keima mai-ah amah kiniamkhiat ahih manin ama hun sungin siatna ka tungsak kei ding hi; ahih hangin a tapa’ hun sungin ama innkuan tungah siatna ka tungsak ding hi,” a ci hi.
  </para>
  <chapter number="22" style="c"/>
  <para style="p">
    <verse number="1" style="v"/>Kum thum sung Siria leh Isarel galkido loin om uh hi.
  </para>
  <para style="p">
    <verse number="2" style="v"/>Ahih hangin a kum thumna kumin Judah kumpipa Jehoshafat, Israel kumpipa Ahab kiangah paisuk hi.
  </para>
  <para style="p">
    <verse number="3" style="v"/>Tua ciangin Israel kumpipa in a nasemte kiangah, “Ramoth-gilead eima’ aa hi a, eite pau loin om-in Siria kumpipa khut sung panin i lakkhiat lohna thu na thei uh hiam?” a ci hi.
  </para>
  <para style="p">
    <verse number="4" style="v"/>Tua ciangin amah in Jehoshafat kiangah, “Ramoth-gilead ah galdo dingin kei nong zui ding hiam?” a ci hi. Jehoshafat in Israel kumpipa kiangah, “Kei-a kipan ka mite leh ka sakolte in nangma’ aa ka hi uh hi,” a ci hi.
  </para>
  <para style="p">
    <verse number="5" style="v"/>Tua ciangin Jehoshafat in Israel kumpipa kiangah, “Topa thu dong masa in,” a ci hi.
  </para>
  <para style="p">
    <verse number="6" style="v"/>Tua ciangin Israel kumpipa kamsangte mihing zali bang khawmin amaute tungah, “Ramoth-gilead a sim dingin ka kuan ding hiam, ahih kei leh ka thuak ding hiam?” a ci hi. Amaute in, “Kuanto in; bang hang hiam cih leh Topa i kumpipa’ khut sungah hong pia ding hi,” a ci uh hi.
  </para>
  <para style="p">
    <verse number="7" style="v"/>Ahih hangin Jehoshafat in, “Thu i dot theih ding Topa’ kamsang adang khat beek om nawn lo ahi hiam?” a ci hi.
  </para>
  <para style="p">
    <verse number="8" style="v"/>Tua ciangin Israel kumpipa in Jehoshafat kiangah, “Topa thu i dot theih ding, Imlah’ tapa Mikaiah kici mi khat om lai hi; ahih hangin amah in kei’ thu a hoih gen ngei loin a sia gen ahih manin amah ka mudah hi,” a ci hi. Tua ciangin Jehoshafat in, “Kumpipa in tua bangin ci kei in,” a ci hi.
  </para>
  <para style="p">
    <verse number="9" style="v"/>Tua ciangin Israel kumpipa in ulian khat samin, “Manlangin Imlah’ ‘tapa Mikaiah hong paipih in,” a ci hi.
  </para>
  <para style="p">
    <verse number="10" style="v"/>Tu-in Samaria kulhpi lutna ancilna ah Israel kumpipa leh Judah kumpipa Jehoshafat a kumpi tokhom tung uhah tu-in kumpi puan tawh kizemin om uh hi; kamsang khempeuh in amau’ mai-ah thu gen uh hi.
  </para>
  <para style="p">
    <verse number="11" style="v"/>Tua ciangin Khene-anah’ tapa Zedekiah in ama adingin sik kite bawl a, “Topa in hih bangin ci hi: ‘Amaute a kisuksiat matengin hihte tawh Siria mite na nawt ding hi,’ ci hi,” a ci hi.
  </para>
  <para style="p">
    <verse number="12" style="v"/>Kamsang khempeuh in zong tua mah bangin genin, “Ramoth-gilead ah kuanto in la, gualzo in; Topa in kumpipa’ khut sungah hong pia ding hi,” a ci uh hi.
  </para>
  <para style="p">
    <verse number="13" style="v"/>Tua ciangin Mikaiah a sam dingin a pai kamtaipa in ama kiangah, “En in, thu kikhatin kamsangte’ thugen in kumpipa’ adingin a hoih lam ahi hi; amaute’ thugen bangin nang zong gen in la, a hoih lamin gen in,” a ci hi.
  </para>
  <para style="p">
    <verse number="14" style="v"/>Ahih hangin Mikaiah in, “Topa in a nungta ahih mah bangin, Topa in kei tungah a hong gen thu ka gen ding hi,” a ci hi.
  </para>
  <para style="p">
    <verse number="15" style="v"/>Kumpipa kiangah amah a tun’ ciangin kumpipa in ama kiangah, “Mikaiah aw, Ramoth-gilead ah galsim dingin i kuan ding hiam, ahih kei leh i thuak ding hiam?” a ci hi. Tua ciangin amah in dawngin, “Kuanto in la, va gualzo in; Topa in kumpipa’ khut sungah hong pia ding hi,” a ci hi.
  </para>
  <para style="p">
    <verse number="16" style="v"/>Ahih hangin kumpipa in ama kiangah, “Topa’ min tawh thudang gen loin thuman bek kei tungah nong gen nading bangzah vei hong thuhilh ding ka hi hiam?” a ci hi.
  </para>
  <para style="p">
    <verse number="17" style="v"/>Tua ciangin amah in, “Tuucing a nei lo tuute bangin mualte tungah Israel mi khempeuh a kithehthang ka mu hi; Topa in, Hihte in makai nei lo hi; amaute lungnuam takin a inn ciat uhah ciah hen,’ ci hi,” a ci hi.
  </para>
  <para style="p">
    <verse number="18" style="v"/>Tua ciangin Israel kumpipa in Jehoshafat kiangah, “Amah in kei’ thu a hoih gen loin a sia gen ding hi, nang kiangah hong ci khin hilo ka hi hiam?” a ci hi.
  </para>
  <para style="p">
    <verse number="19" style="v"/>Tua ciangin Mikaiah in, “Tua ahih ciangin Topa’ thu ngai in: Topa a kumpi tokhom tungah tu-in, ama pang a taklam khut leh a vei lamah vantungmi honpi a ding ka mu hi;
  </para>
  <para style="p">
    <verse number="20" style="v"/>tua ciangin Topa in, ‘Amah kuanto-in Ramoth-gilead ah a tuk nadingin kua in Ahab va zol ding hiam?’ ci hi. Khat in thu khat genin adang khat in thudang khat gen hi.
  </para>
  <para style="p">
    <verse number="21" style="v"/>Tua ciangin Kha khat hong mai dawkin Topa mai-ah ding a, ‘Keimah in amah ka zol ding hi,’ a ci hi.
  </para>
  <para style="p">
    <verse number="22" style="v"/>Topa in ama kiangah, ‘Bang lam tawh zol ding na hi hiam?’ a ci hi. Amah in, ‘Keimah paikhia-in, ama kamsangte khempeuh’ kam sungah zuau thei kha ka va hi ding hi,’ a ci hi. Tua ciangin amah in, ‘Nangmah in amah a va zol ding na hi a, nangmah in na zo ding hi; paikhia in la, tua bangin hih in,’ a ci hi.
  </para>
  <para style="p">
    <verse number="23" style="v"/>Tua ahih ciangin tu-in en in, Topa in hih na kamsangte khempeuh’ kam sungah zuauthei kha khat koih khin hi; Topa in nang tawh kisai-in a sia gen khin hi,” a ci hi.
  </para>
  <para style="p">
    <verse number="24" style="v"/>Tua ciangin Khena-anah’ tapa Zedekiah a nai-ah hong pai-in Mikaiah a paang bengin, “Nang tungah thu a gen dingin keima tung panin Topa’ Kha hong bangci pai hiam?” a ci hi.
  </para>
  <para style="p">
    <verse number="25" style="v"/>Tua ciangin Mikaiah in, “En in, nangmah a bu dingin inndei sungnung ah na pai ni ciangin na mu ding hi,” a ci hi.
  </para>
  <para style="p">
    <verse number="26" style="v"/>Tua ciangin Israel kumpipa in, “Mikaiah man un la, khuapi sung a ukpa Amon leh kumpipa’ tapa Joash kiangah paipih kik un;
  </para>
  <para style="p">
    <verse number="27" style="v"/>tua ciangin, ‘Kumpipa in hih bangin ci hi, “Hih mipa thong sungah koih un la, lungnuamin kei kong ciahkik matengin an leh tui tawmno cik bek tawh vaak un,” ci hi,” va ci un,” a ci hi.
  </para>
  <para style="p">
    <verse number="28" style="v"/>Tua ciangin Mikaiah in, “Lungnuam takin nong ciahkik leh Topa in kei tung tawnin thu hong gen lo ahi hi,” a ci hi. Tua ciangin amah in, “No mi khempeuhte aw hih ka thugen za un,” ci thuah lai hi.
  </para>
  <para style="p">
    <verse number="29" style="v"/>Tua ahih ciangin Israel kumpipa leh Judah kumpipa Jehoshafat Ramoth-gilead ah kuanto uh hi.
  </para>
  <para style="p">
    <verse number="30" style="v"/>Tua ciangin Israel kumpipa in Jehoshafat kiangah, “Kei ka meel seelin gal sungah kong kuan ding a, ahih hangin nangmah in na kumpi puante nong silh ding hi,” a ci hi. Tua ciangin Israel kumpipa in a meel seelin gal sungah kuan hi.
  </para>
  <para style="p">
    <verse number="31" style="v"/>Tu-in Siria kumpipa Aram in ama leeng a uk mi sawmthum-le-nihte thu pia-in, “A neu ahi a, a lian tawh ahi zongin kido loin, Israel kumpipa bek tawh na kido ding uh hi,” a ci hi.
  </para>
  <para style="p">
    <verse number="32" style="v"/>Leeng a ukte in Jehoshafat a muh uh ciangin amaute in, “Israel kumpipa hi taktak hi,” a ci uh hi. Tua ahih ciangin amah do dingin amaute kihei uh hi; tua ciangin Jehoshafat awng khia hi.
  </para>
  <para style="p">
    <verse number="33" style="v"/>Israel kumpipa ahih lohna leeng a ukte in a muh uh ciangin amah a delhna panin amaute nungkik uh hi.
  </para>
  <para style="p">
    <verse number="34" style="v"/>Ahih hangin mi khat in a thal mawk lot a, a galhiam awmdal thep kikalah lutin Israel kumpipa kha hi; tua ahih ciangin amah in a leeng hawlpa kiangah, “Kei liam ka hih manin kihei in la, gal sung panin hong puakhia in,” a ci hi.
  </para>
  <para style="p">
    <verse number="35" style="v"/>Tua ni-in gal kidona lian a, nitak a sih dong Siriate lam mai ngatin a leeng sungah Israel kumpipa kingamin om hi; a liamna panin a si luangte leeng taw lamah luang hi.
  </para>
  <para style="p">
    <verse number="36" style="v"/>Nitum pawlin galkapte lakah kikona khat hong om a, “Mi khempeuh ama khuapi-ah, mi khempeuh ama gamah!” kici hi.
  </para>
  <para style="p">
    <verse number="37" style="v"/>Tua ahih ciangin kumpipa si a, Samaria ah kipaipih hi; amaute in Samaria ah kumpipa vui uh hi.
  </para>
  <para style="p">
    <verse number="38" style="v"/>Tua ciangin amaute in Samaria bual gei-ah leeng sil uh a, Topa in a gensa thu tawh kizui-in uite in a sisan liak tumin numei paktatte tua sungah kisil uh hi.
  </para>
  <para style="p">
    <verse number="39" style="v"/>Tu-in Ahab’ gamtatna a om laite, leh a hih khempeuh, leh ama lamsa saiha inn, leh ama lam khuapi khempeuh, Israel Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="40" style="v"/>Tua ahih ciangin a pate tawh Ahab ihmu hi; ama tangin a tapa Ahaziah in uk hi.
  </para>
  <para style="p">
    <verse number="41" style="v"/>Israel kumpi Ahab’ kum lina kumin Asa’ tapa Jehoshafat in Judah tungah uk ding kipan hi.
  </para>
  <para style="p">
    <verse number="42" style="v"/>Gam uk dingin a kipatin Jehoshafat kum sawmthum-le-nga pha a, Jerusalem ah kum sawmnih-le-nga sung uk hi. Ama’ nu’ min in Azubah hi a, Shilhi’ tanu ahi hi.
  </para>
  <para style="p">
    <verse number="43" style="v"/>Amah in a pa Asa’ khekhap tawn hi; amah tua lampi panin pial loin, Topa muhna ah a manin gamta hi; ahi zongin mual tunga biaknate kilakhia lo a, mite in tuate tungah biakna pia lai-in paknamtui hal uh hi.
  </para>
  <para style="p">
    <verse number="44" style="v"/>Jehoshafat in Israel kumpipa tawh zong kilemna bawl hi.
  </para>
  <para style="p">
    <verse number="45" style="v"/>Tu-in Jehoshafat’ gamtatna a om laite, leh amah in a lah a thahatna, leh amah in a galdona, Judah Kumpite’ Khang Tangthu Laibu sungah kigelh hilo ahi hiam?
  </para>
  <para style="p">
    <verse number="46" style="v"/>A pa Asa’ hun lai-in a om lai pasal paktat pawlte amah in gamsung panin beisak hi.
  </para>
  <para style="p">
    <verse number="47" style="v"/>Edom ah kumpi om lo hi; Judah kumpipa khut nuai-a a huhpa khat in uk hi.
  </para>
  <para style="p">
    <verse number="48" style="v"/>Jehoshafat in kham zongin Ofir-ah a pai dingin Tarshish teembawte bawl hi; ahih hangin Ezion-geber ah teembawte sia ahih manin amaute pai lo uh hi.
  </para>
  <para style="p">
    <verse number="49" style="v"/>Tua ciangin Ahab’ tapa Ahaziah in Jehoshafat kiangah, “Teembawte sungah nangma nasemte tawh keima nasemte paikhawmsak in,” a ci hi; ahih hangin Jehoshafat ut lo hi.
  </para>
  <para style="p">
    <verse number="50" style="v"/>Tua ciangin a pate tawh ihmu a, David’ khuapi Jerusalem ah a pate tawh kivui hi; tua ciangin ama tangin a tapa Jehoram in uk hi.
  </para>
  <para style="p">
    <verse number="51" style="v"/>Judah kumpipa Jehoshafat’ kum sawm-le-sagihna kumin Ahab’ tapa Ahaziah in Samaria panin Israel tungah kum nih sung uk hi.
  </para>
  <para style="p">
    <verse number="52" style="v"/>Amah in Topa muhna ah a sia gamta a, ama nu, leh ama pa, leh Israel a khialsak Nebat’ tapa Jeroboam’ khekhap mah tawn hi.
  </para>
  <para style="p">
    <verse number="53" style="v"/>Amah in Baal’ na semin bia a, a pa mah bangin a hihna khempeuh ah Israel Pasian, Topa hehsak hi.
  </para>
</usx>