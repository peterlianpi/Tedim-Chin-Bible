<?xml version="1.0" encoding="UTF-8"?>
<usx version="2.0">
  <book code="1SA" style="id">1 Samuel</book>
  <para style="mt">1 Samuel</para>
  <chapter number="1" style="c"/>
  <para style="p">
    <verse number="1" style="v"/>Efraim mi Zuf tapa Tohu, a tapa Elihu, a tapa Jeroham, a tapa Elkanah a kici min nei mi khat Efraim mual tung gam Ramathaimzofim-ah om hi.
  </para>
  <para style="p">
    <verse number="2" style="v"/>Amah in zi nih nei hi; khat’ min in Hannah hi a, a khat’ min in Peninnah ahi hi. Peninnah in ta nei a, ahih hangin Hannah in nei lo hi.
  </para>
  <para style="p">
    <verse number="3" style="v"/>Hih mipa a kum kumin a khuapi panin, Eli’ tapa nihte Hofni leh Finehas in Topa’ siampi ahihna mun Shiloh-ah mihonte’ Topa bia ding leh ama tungah biakna pia dingin pai zel hi,
  </para>
  <para style="p">
    <verse number="4" style="v"/>Elkanah in biakna a piak ciangin a zi Peninnah leh a tanu leh a tapate khempeuh tungah tanh pia hi;
  </para>
  <para style="p">
    <verse number="5" style="v"/>amah in Hannah a it hangin Topa in amah ta neisak lo ahih manin Hannah tungah tanh nih a pia hi.
  </para>
  <para style="p">
    <verse number="6" style="v"/>Topa in amah ta neisak lo ahih manin amah a el a zipih a lawmnu in amah nakpi takin phin zel, hehsak zel hi.
  </para>
  <para style="p">
    <verse number="7" style="v"/>Tua ahih ciangin a kum kumin tua bangin hih uh hi; Topa’ inn-ah amah a paitoh simin a lawmnu in amah phin zel hi. Tua ahih ciangin Hannah kapin an ne lo hi.
  </para>
  <para style="p">
    <verse number="8" style="v"/>Tua ciangin ama pasal Elkanah in ama kiangah, “Hannah aw, bang hangin kap na hi hiam? Bang hangin an ne lo na hi hiam? Bang hangin na lungsim dah ahi hiam? Keimah in tapa sawm sangin nang adingin hoihzaw hilo ka hi hiam? ” a ci hi.
  </para>
  <para style="p">
    <verse number="9" style="v"/>Amaute in Shiloh-ah ne-in a dawn khit uh ciangin Hannah ding hi. Tu-in Topa’ biakinn kongkhak khuam pangah siampi Eli tu hi.
  </para>
  <para style="p">
    <verse number="10" style="v"/>Tua nu nakpi takin lungkhamin Topa’tungah thungenin nakpi takin a kap hi.
  </para>
  <para style="p">
    <verse number="11" style="v"/>Amah in thuciamna khat bawlin, “Mihonte’ Topa aw, nangmah in na nasemnu’ gimna nong et takpi a, keimah hong phawkin na nasemnu hong mangngilh loin na nasemnu tungah tapa khat nong piak leh, Topa tungah a khan’ tawntungin amah ka pia ding a, ama lu-ah mulkiatna kitah lo ding hi,” a ci hi.
  </para>
  <para style="p">
    <verse number="12" style="v"/>Topa mai-ah thungenin a om lai takin Eli in tua nu’ kam na en hi.
  </para>
  <para style="p">
    <verse number="13" style="v"/>Hannah a lungsim-ah pau hi; a mukte bek liingin a awging kiza lo hi; tua ahih ciangin Eli in tua numei zukhamin ngaihsun hi.
  </para>
  <para style="p">
    <verse number="14" style="v"/>Tua ciangin Eli in ama kiangah, “Bang tan vei zukham ding na hi hiam? Na kiang panin na leenggahzu hemkhia in,” a ci hi.
  </para>
  <para style="p">
    <verse number="15" style="v"/>Ahih hangin Hannah in dawngin, “Hi lo hi, ka topa aw, keimah in nakpi takin a lungkham numei ka hi hi; leenggahzu ahi a, kham theih zu ahi zongin ka dawn kei hi, Topa mai-ah ka lungsim a sungkhia ka hi hi.
  </para>
  <para style="p">
    <verse number="16" style="v"/>Lungkhamna leh gimna tawh a pau ka hih manin numei ginalo bangin na nasemnu hong ngaihsun kei in,” a ci hi.
  </para>
  <para style="p">
    <verse number="17" style="v"/>Tua ciangin Eli in dawngin, “Nuam takin pai in, Israelte’ Pasian in ama tungah na ngetsa thu hong pia hi,” a ci hi.
  </para>
  <para style="p">
    <verse number="18" style="v"/>Tua ciangin numei in, “Nangma mit-ah na nasemnu maipha hong musak in,” a ci hi. Tua ciangin numei pai-in an ne a, a maisuah dahmai nawn lo hi.
  </para>
  <para style="p">
    <verse number="19" style="v"/>Amaute zingsangin tho baihin Topa mai-ah bia uh hi; tua ciangin amaute Ramah-a a inn uh ah ciahkik uh hi. Tua ciangin Elkanah in a zi Hannah luppih a, Topa in tua nu’ thungetna pia hi;
  </para>
  <para style="p">
    <verse number="20" style="v"/>a hun ciangin Hannah gai-in tapa khat nei a, a min Samuel phuak hi; bang hang hiam cih leh amah in, “Topa tung panin amah ka nget ahi hi,” a ci hi.
  </para>
  <para style="p">
    <verse number="21" style="v"/>Tua ciangin Elkanah leh a innkuante khempeuh Topa tungah kum sim biakna leh a thuciamna pia dingin paito uh hi.
  </para>
  <para style="p">
    <verse number="22" style="v"/>Ahih hangin Hannah paito lo hi; bang hang hiam cih leh amah in a pasal kiangah, “Naungek nawi tawh a kikhen phetin Topa’ omna mai-ah kilakin tua lai-ah a om tawntung dingin ka paipih ding hi,” a ci hi.
  </para>
  <para style="p">
    <verse number="23" style="v"/>A pasal Elkanah in ama kiangah, “Nangmah in hoih na sak pen bangin gamta in la, amah nawi tawh a kikhen dong ngak in; Topa in a kammal hong kipsak lel ta hen,” a ci hi. Tua ahih ciangin nupi omin nawi tawh a kikhen mateng a ta khoi hi.
  </para>
  <para style="p">
    <verse number="24" style="v"/>Numei in amah nawi tawh a kikhensak khit ciangin kum thum a pha bawngtal khat, annel seu khat, leh leenggahzu savun thawl khat tawh amah la hi; tua ciangin Shiloh-a Topa’ inn-ah amah paipih hi; a naupang khangmoi hi.
  </para>
  <para style="p">
    <verse number="25" style="v"/>Tua ciangin amaute in a bawngtal go-in a naupang Eli kiangah paipih uh hi.
  </para>
  <para style="p">
    <verse number="26" style="v"/>Tua nu in, “Aw, ka topa! Nangmah in a nungta na hih mah bangin ka topa aw, keimah in Topa tungah thu ngenin nangma omna hih lai mun-ah a ding nu ka hi hi.
  </para>
  <para style="p">
    <verse number="27" style="v"/>Hih naupang ka ngen hi; Topa in keima ngetna bangin amah hong pia hi.
  </para>
  <para style="p">
    <verse number="28" style="v"/>Tua ahih ciangin Topa tungah amah ka pia hi; a nuntak lai teng Topa tungah amah a kipia ahi hi,” a ci hi.
  </para>
  <chapter number="2" style="c"/>
  <para style="p">
    <verse number="1" style="v"/>Hannah in zong thungenin, “Topa tungah ka lungdam a, Topa hangin ka kipak hi. Nong huhna hangin ka galte ka nuihsan hi.
  </para>
  <para style="p">
    <verse number="2" style="v"/>“Topa bangin a siangtho kuamah om lo a, nang sim loh kuamah dang om lo hi; i Pasian tawh a kibang hong hu zo Suangpi dang om lo hi.
  </para>
  <para style="p">
    <verse number="3" style="v"/>Tua bangin kiphatsakna tawh pau nawn kei in la, na kam sung pan kihihsakna gingkhiasak kei in; bang hang hiam cih leh Topa in theihna Pasian hi a, amah in gamtatnate tawikhai hi.
  </para>
  <para style="p">
    <verse number="4" style="v"/>A thahatte’ thalte kitan a, ahih hangin a thanemte in thahatna ngah hi.
  </para>
  <para style="p">
    <verse number="5" style="v"/>A gilvahte in an thalawh uh a, ahih hangin a gilkialte kial nawn lo hi. Tasel mi in ta sagih nei a, ahih hangin ta tampi a nei nu lungzuang hi.
  </para>
  <para style="p">
    <verse number="6" style="v"/>Topa in thatin hingsak kik hi; amah in Leinuai-ah paipih sukin thoto sak hi.
  </para>
  <para style="p">
    <verse number="7" style="v"/>Topa in zawng sakin hausak hi; amah in niamkhiat sukin, zong sangto sak hi.
  </para>
  <para style="p">
    <verse number="8" style="v"/>Amah in leivui panin mizawngte phong to a, amah in a cimawhte a lungkhamna panun phong to hi. Uliante tawh tukhawmsak a, minphatna ngahsak hi. Bang hang hiam cih leh leitung khuampite Topa aa hi a, tuate tungah amah in leitung pumpi koih hi.
  </para>
  <para style="p">
    <verse number="9" style="v"/>“Amah in a thuman ama mite kalsuanna cing ding a, ahih hangin migilote khuamialna sungah kikhiasuk ding hi; bang hang hiam cih leh thatang hatna tawh mi gualzo lo ding hi.
  </para>
  <para style="p">
    <verse number="10" style="v"/>Topa’ langte tamkham ding a, amah in amaute do-in vantungah van gingsak ding hi. Topa in lei mong dongah thukhen ding hi; amah in ama kumpipa tungah thahatna pia ding a, a sathau nilhpa’ vangliatna sangsak ding hi,” a ci hi.
  </para>
  <para style="p">
    <verse number="11" style="v"/>Tua ciangin Ramah-a ama inn-ah Elkanah ciah hi. Naupang in siampi Eli omna-ah Topa’ na sem hi.
  </para>
  <para style="p">
    <verse number="12" style="v"/>Tu-in Eli’ tapate in bangmah man lo mite ahi uh hi; amaute in Topa zahtakna nei lo uh hi.
  </para>
  <para style="p">
    <verse number="13" style="v"/>Mite tungah siampite gamtatzia ding ngeinate don lo uh hi. Mi khatpeuh in biakna a piak ciangin a sa a huan lai takin siampipa’ nasempa sikkeu-ka-thum nei khat in a khut-ah tawi-in hong pai a,
  </para>
  <para style="p">
    <verse number="14" style="v"/>amah in a sikkeu tawh sikbeel dai ahi a, beel-uk ahi a, beelpi ahi a, beel sungah ahi zongin sun suk hi; sikkeuka in a kaihkhiat toh khempeuh siampipa in tang hi. Tua ahih ciangin Shiloh-ah a pai Israelte khempeuh tungah amaute in tua bangin hih uh hi.
  </para>
  <para style="p">
    <verse number="15" style="v"/>Tua tham loin a thau a kihal ma-in siampipa’ nasempa hong pai-in biakna a pia mipa kiangah, “Siampipa ading han ding sa hong pia in; bang hang hiam cih leh amah in nang tung panin sa minsa hong sang loin a sial hong sang ding hi,” a ci hi.
  </para>
  <para style="p">
    <verse number="16" style="v"/>Tua ciangin mipa in ama kiangah, “A thau hal masasak in la, tua khit ciangin na deih zahzah la in,” a cih leh, amah in, “Hi lo hi, tu mahmah in nong pia ding uh hi; tua hi kei leh thatang hat thu-in kong laksak ding hi,” a ci ding hi.
  </para>
  <para style="p">
    <verse number="17" style="v"/>Tua ahih ciangin Topa muhna-ah tangvalte’ khialhna lian mahmah hi; bang hang hiam cih leh mite in thusim lohna tawh Topa tungah biakpiaknate hih uh hi.
  </para>
  <para style="p">
    <verse number="18" style="v"/>Samuel in saihadial siampi puan silhin Topa mai-ah na a sem naupang khat ahi hi.
  </para>
  <para style="p">
    <verse number="19" style="v"/>Samuel’ nu in a pasal tawh kum sim biakna pia dingin a paitoh ciangin ama adingin puantual neu khat bawlin kum simin ama kiangah puak hi.
  </para>
  <para style="p">
    <verse number="20" style="v"/>Tua ciangin Eli in Elkanah leh a zi thupha pia-in, “Amah in Topa tungah a piak taang dingin Topa in hih numei tawh nang ta hong neisak hi,” a ci hi; tua ciangin a inn uhah amaute ciah uh hi.
  </para>
  <para style="p">
    <verse number="21" style="v"/>Tua ciangin Topa in Hannah thupha pia a, tua nu gai-in tanu nih leh tapa thum a nei hi. Naupang Samuel ahih leh Topa’ omna-ah khang hi.
  </para>
  <para style="p">
    <verse number="22" style="v"/>Tu-in Eli teek mahmah a, Israelte khempeuh tungah a tapate’ gamtatnate, leh kikhopna buk lutna-ah na a sem numeite tawh a lupkhopna thute khempeuh za hi.
  </para>
  <para style="p">
    <verse number="23" style="v"/>Amah in amaute kiangah, “Bang hangin tua bangin gamta na hi uh hiam? Bang hang hiam cih leh mi khempeuh tung panin na gamtat siatnate uh ka za hi.
  </para>
  <para style="p">
    <verse number="24" style="v"/>Hilo hi, ka tapate aw; Topa’ mite in a genthangna thu ka zakna in thuhoih hi lo hi.
  </para>
  <para style="p">
    <verse number="25" style="v"/>Mi khat in mi dang khat tungah a khialh leh ama adingin Pasian in pa-lai sem ding hi; ahih hangin mi khat Topa tungah khial leh ama adingin kua in va thuumsak ding ahi hiam?” a ci hi. Ahih hangin amaute in a pa’ thu ngai lo uh hi; bang hang hiam cih leh tua in amaute a thah nadingin Topa deihna ahi hi.
  </para>
  <para style="p">
    <verse number="26" style="v"/>Tu-in naupang Samuel a pumpi khangin Topa leh mite’ maipha a ngah toto hi.
  </para>
  <para style="p">
    <verse number="27" style="v"/>Tua ciangin Pasian’ mi khat Eli kiangah hong pai-in ama kiangah, “Topa in hih bangin ci hi. ‘Izipt gam sung Faro’ innkuante khut nuai-ah na pupi Aaron leh a innkuante a om lai takin Aaron tungah keimah ka kilang hi.
  </para>
  <para style="p">
    <verse number="28" style="v"/>Israel minamte khempeuh sung panin amah ka siampi ahi ding, ka biakna tau-ah a pai ding, paknamtui a hal ding, keima mai-ah siampi puan a silh dingin ka teel hi, Israel mite tung panin mei tawh kihal keimah biaknate khempeuh na pupi’ innkuan tungah ka pia hi.
  </para>
  <para style="p">
    <verse number="29" style="v"/>Tua ahih ciangin bang hangin keimah biaknate leh ka thupiak ahi keimah hong kipiaknate thusim loin, keima mi Israelte’ piak a limci pen teng-in note kithausakna tawh kei sangin na tapate pahtawi zaw na hi hiam?’ a ci hi.
  </para>
  <para style="p">
    <verse number="30" style="v"/>Tua ahih ciangin Israelte’ Pasian, Topa in thu genin: ‘Nangma innkuan leh na behte in keima mai-ah sung tumin pusuak tawntung ding hi, ci-in thu ka ciam hi,’ a ci hi; ahih hangin tu-in Topa in thu genin: ‘Tua bang hi het lo ding hi: bang hang hiam cih leh kei hong pahtawite ka pahtawi ding a, kei hong simmawhte ka simmawhbawl ding hi.
  </para>
  <para style="p">
    <verse number="31" style="v"/>En in, nangma innkuan sung leh na beh sunga tangval hat khempeuh ka suksiat hun hong tung ding a, na innkuan sungah puteek a om loh hun hong tung ding hi.
  </para>
  <para style="p">
    <verse number="32" style="v"/>Tua ciangin Israelte tungah ka piak daupainate khempeuh na lungkham hunin en’na mit tawh na en ding hi; na innkuan sungah puteek om ngei nawn lo ding hi.
  </para>
  <para style="p">
    <verse number="33" style="v"/>Ka biakna tau panin ka suksiat loh na mipa pen mit lawt dongin a kap ding leh a lunggim dingin kikoih ding hi; tua ciangin na inn sung panin a khang khempeuh mite’ namsau tawh si ding hi.
  </para>
  <para style="p">
    <verse number="34" style="v"/>Na tapa nihte, Hofni leh Finehas tungah hong tung ding hih thu in nang adingin lim hi ding hi: amaute gel a ni kikhatin si ding uh hi.
  </para>
  <para style="p">
    <verse number="35" style="v"/>Tua ciangin ka lungsim sung leh ka ngaihsutna bangin a sem ding a citak siampi khat keima adingin ka khangsak ding hi; amah innkuan kipin ka bawl ding a, ka sathau nilhpa mai-ah amah sung tumin pusuak tawntung ding hi.
  </para>
  <para style="p">
    <verse number="36" style="v"/>Na inn sung panin a suakta mite khempeuh ngun peek khat ahi a, anlum lum khat ngen ding ahi zongin ama kiangah pai-in, “An tawm ka nek theih nadingin siampipa omna mun khat peuhpeuh ah kei hong koih in, ci-in kong thum hi,” ci ding uh hi,’ a ci hi,” ci-in a gen hi.
  </para>
  <chapter number="3" style="c"/>
  <para style="p">
    <verse number="1" style="v"/>Tu-in Eli’ khut nuai ah naupang Samuel in Topa’ na sem hi. Tua hun lai-in Topa’ kammal manpha mahmah hi; mangmuh muhna om lo hi.
  </para>
  <para style="p">
    <verse number="2" style="v"/>Tua hunin a mit a mang dingin a kipan khin Eli in khua mu thei lo a, ama omna tuam-ah lum hi;
  </para>
  <para style="p">
    <verse number="3" style="v"/>Pasian meivak mit nai lo a, Pasian’ thuciamna singkuang a omna mun Topa’ biakinn sungah Samuel lum hi.
  </para>
  <para style="p">
    <verse number="4" style="v"/>Tua ciangin Topa in, “Samuel! Samuel!” ci-in sam a, tua ciangin amah in, “Hih lai-ah om ing!” ci-in,
  </para>
  <para style="p">
    <verse number="5" style="v"/>Eli kiangah tai a, “Hih lai-ah om ing, nong sam hi,” a ci hi. Ahih hangin amah in, “Kong sam kei hi; lum kik in,” a ci hi. Tua ahih ciangin amah pai-in lum hi.
  </para>
  <para style="p">
    <verse number="6" style="v"/>Tua ciangin Topa in sam kikin, “Samuel!” a ci hi. Samuel tho-in Eli kiangah pai-in, “Hih lai-ah om ing, nong sam hi,” a ci hi. Ahih hangin amah in, “Kong sam kei hi, ka tapa aw; lum kik in,” a ci hi.
  </para>
  <para style="p">
    <verse number="7" style="v"/>Tu-in Samuel in Topa thei nai lo hi; bang hang hiam cih leh Topa in amah hopih ngei nai lo hi.
  </para>
  <para style="p">
    <verse number="8" style="v"/>Topa in Samuel a thum veina samkik hi. Amah tho-in Eli kiangah pai-in, “Hih lai-ah om ing, nong sam hi,” a ci hi. Tua ciangin Topa in naupang a sapna thu Eli in thei hi.
  </para>
  <para style="p">
    <verse number="9" style="v"/>Tua ahih ciangin Eli in Samuel kiangah, “Pai in, lum in; amah in nang hong sap leh nangmah in, ‘Hong gen in, Topa aw, na sasempa in za hi,’ na ci ding hi,” a ci hi. Tua ahih ciangin Samuel pai-in ama omna-ah lumsuk hi.
  </para>
  <para style="p">
    <verse number="10" style="v"/>Topa hong pai-in ding khia-in a hun dangte-a mah bangin, “Samuel! Samuel!” ci-in a sam hi. Tua ciangin Samuel in, “Hong gen in, na nasempa in za hi,” a ci hi.
  </para>
  <para style="p">
    <verse number="11" style="v"/>Tua ciangin Topa in Samuel kiangah, “En in, a za mite khempeuh’ bil nihte a vut ding na khat Israelte sungah a bawl ding ka hi hi.
  </para>
  <para style="p">
    <verse number="12" style="v"/>Tua ni ciangin ama innkuan tawh kisai ka gensa khempeuh a patna pan a tawpna dong Eli tungah ka tungsak ding hi.
  </para>
  <para style="p">
    <verse number="13" style="v"/>A tapate in Pasian min daisak a, amah in a tate kham lo ahih manin, ama theih a mawhna hangin ama innkuan daan a pia tawntung ding ka hihna ama kiangah ka gen hi.
  </para>
  <para style="p">
    <verse number="14" style="v"/>Tua ahih ciangin Eli’ innkuante’ mawhna pen biakna ahi a, piakna in ahi zongin a maisak zawh ngei loh nading thu Eli’ innkuante tungah ka kiciam hi,” a ci hi.
  </para>
  <para style="p">
    <verse number="15" style="v"/>Samuel zingsang dong lum hi; tua ciangin amah in Topa’ inn kongkhakte hong hi. A mangmuhna Eli kiangah a gen ding Samuel lau hi.
  </para>
  <para style="p">
    <verse number="16" style="v"/>Ahih hangin Eli in Samuel samin, “Ka tapa Samuel aw,” a ci hi. Amah in, “Hih lai-ah om ing,” a ci hi.
  </para>
  <para style="p">
    <verse number="17" style="v"/>Eli in, “Amah in nang kiangah hong gen bang ahi hiam? Kei kiangah hong iim kei in. Amah in nang tungah hong gente khempeuh kei kiangah ip nong neih leh, Pasian in nang hong dawm kei ta hen,” a ci hi.
  </para>
  <para style="p">
    <verse number="18" style="v"/>Tua ahih ciangin Samuel in ama kiangah a vekpi-in genin bangmah iim lo hi. Tua ciangin amah in, “Amah in Topa ahi hi; amah in hoih a sak bangin amah hih sak in,” a ci hi.
  </para>
  <para style="p">
    <verse number="19" style="v"/>Samuel khang a, amah tawh Topa omin, ama kammalte khat zong lei-ah kia sak lo hi.
  </para>
  <para style="p">
    <verse number="20" style="v"/>Tua ciangin Dan panin Be-ersheba kikal a, om Israelte khempeuh in Topa’ kamsangin Samuel a kikipsakna thei uh hi.
  </para>
  <para style="p">
    <verse number="21" style="v"/>Tua ciangin Shiloh-ah Topa kilang kik zelzel hi; bang hang hiam cih leh Topa’ thu tawh Shiloh ah Topa mahmah Samuel tungah kilang hi.
  </para>
  <chapter number="4" style="c"/>
  <para style="p">
    <verse number="1" style="v"/>Tua ciangin Israel khempeuh in Samuel thu zui uh hi.
  </para>
  <para style="p">
    <verse number="2" style="v"/>Israel a do dingin Filistia mite kigual uh a, gal a kido uh ciangin Filistia mite in Israelte zoin galphual sungah mi tulli bang that uh hi.
  </para>
  <para style="p">
    <verse number="3" style="v"/>Mihonte giahphualah hong ciah ciangin Israel upate in, “Bang hangin Topa in tu ni-in Filistia mite mai-ah eite hong taisak ahi hiam? Amah in eite lakah hong pai-in i galte’ vangliatna panin eite hong hotkhiat theih nadingin Topa’ thuciamna singkuang Shiloh panin paipih ni,” a ci uh hi.
  </para>
  <para style="p">
    <verse number="4" style="v"/>Tua ahih ciangin mite in Shiloh-ah mi paisak uh a, Kherubte tungah a tu Vanglianpen Topa’ thuciamna singkuang tua lai panin hong pua uh hi; Eli’ tapa nihte, Hofni leh Finehas Pasian’ thuciamna singkuang tawh tua lai-ah om uh hi.
  </para>
  <para style="p">
    <verse number="5" style="v"/>Topa’ thuciamna singkuang giahphual sung hong tun’ ciangin Israelte khempeuh nakpi takin awng uh a, lei thawn hi.
  </para>
  <para style="p">
    <verse number="6" style="v"/>Filistia mite in awtna gamlumna a zak uh ciangin amaute in, “Hebru mite’ giahphual-ah nakpi-a hih bang otna bang a cih nopna ahi hiam?” a ci uh hi. Topa’ thuciamna singkuang giahphual a tun’ khitna a theih uh ciangin,
  </para>
  <para style="p">
    <verse number="7" style="v"/>Filistia mite lau uh hi; bang hang hiam cih leh amaute in, “Giahphual ah a pasiante uh tung zo hi,” a ci uh hi. Amaute in, “Gimna ngah hi ta hang!. Bang hang hiam cih leh ni dangin hih bang piang ngei lo hi.
  </para>
  <para style="p">
    <verse number="8" style="v"/>Gimna ngah hi ta hang! Kua in hih a thahat pasiante’ vangliatna panin eite hong honkhia zo ding ahi hiam? Hihte in gimna a tuamtuamte tawh Iziptte gamlakah a vat gawp pasiante ahi hi.
  </para>
  <para style="p">
    <verse number="9" style="v"/>Hang un la, pasal bangin gamta un, Filistia mite aw, tua hi kei leh amaute in note’ sila hong hih mah bangin Hebru mite’ sila na suak ding uh hi; pasal lungsim nei-in do un,” a ci uh hi.
  </para>
  <para style="p">
    <verse number="10" style="v"/>Tua ahih ciangin Filistia mite in do a, Israelte kizo in, mi khempeuh a inn ciat uhah tai uh hi; mi tampi tak kithat hi; bang hang hiam cih leh Israelte’ khe galkap mi tulsawmthum puk hi.
  </para>
  <para style="p">
    <verse number="11" style="v"/>Tua ciangin Pasian’ thuciamna singkuang zong kiman hi; Eli’ tapa nihte, Hofni leh Finehas zong kithat hi.
  </para>
  <para style="p">
    <verse number="12" style="v"/>Galphual panin Benjamin mi khat hong tai-in a puan kikeek leh a lu tungah lei khu-in Shiloh hong tung hi.
  </para>
  <para style="p">
    <verse number="13" style="v"/>Amah a tun’in, lampi gei-ah a vilin ama tutna-ah Eli na tu hi, bang hang hiam cih leh Pasian’ thuciamna singkuang hangin a lungsim liing hi. Mipa khuapi sung hong tungin a thu teng a gen ciangin khuapi mi khempeuh kiko uh hi.
  </para>
  <para style="p">
    <verse number="14" style="v"/>Eli in kikona awging a zak ciangin amah in, “Hih gamlumna bang ahi hiam?” a ci hi. Tua ciangin mipa manlangin hong pai-in Eli kiangah gen hi.
  </para>
  <para style="p">
    <verse number="15" style="v"/>Tu-in Eli kum sawmkua leh kum giat pha a, a mitte mangin khua mu thei lo hi.
  </para>
  <para style="p">
    <verse number="16" style="v"/>Mipa in Eli kiangah, “Keimah in galphual panin hong ciahpa ka hi hi; tu ni-in galphual panin kong tai hi,” a ci hi. Tua ciangin amah in, “Ka tapa aw, bangci ahi hiam?” a ci hi.
  </para>
  <para style="p">
    <verse number="17" style="v"/>A thu hong puakpa in dawngin, “Filistia mite mai-ah Israelte tai uh a, mi tampi tak zong kithat hi; na tapa nihte, Hofni leh Finehas zong si uh a, Pasian’ thuciamna singkuang kiman khin hi,” a ci hi.
  </para>
  <para style="p">
    <verse number="18" style="v"/>Amah in Pasian’ thuciamna singkuang a gen ciangin kulh kongpi gei a tutna mun panin Eli thalpuk hi; a ngawng kitanin si hi; bang hang hiam cih leh amah puteek hi-in gik hi. Amah in Israelte kum sawmli sung thukhen hi.
  </para>
  <para style="p">
    <verse number="19" style="v"/>Tu-in a monu, Finehas’ zi, nau paai-in suak dektak hi. Pasian’ thuciamna singkuang a kimatna leh a teekpa leh a pasal a sihna thu a zak ciangin amah kunin nau suak hi; bang hang hiam cih leh a nat hun tung hi.
  </para>
  <para style="p">
    <verse number="20" style="v"/>Amah si dektak a, ahi zongin amah a don numeite in ama kiangah, “Lau kei in, tapa khat na nei hi,” a ci hi. Ahih hangin amah in dawng lo a, zong don lo hi.
  </para>
  <para style="p">
    <verse number="21" style="v"/>Tua ciangin amah in, “Israelte sung panin minthan’na paikhia khin ta!” ci-in a naungek Ikhabod phuak hi; bang hang hiam cih leh Pasian’ thuciamna singkuang a kimat hang leh a teekpa leh a pasal’ hang ahi hi.
  </para>
  <para style="p">
    <verse number="22" style="v"/>Amah in, “Pasian’ thuciamna singkuang kiman khin ahih manin Israelte sung panin minthan’na paikhia khin ta hi,” a ci hi.
  </para>
  <chapter number="5" style="c"/>
  <para style="p">
    <verse number="1" style="v"/>Filistiate in Pasian’ thuciamna singkuang a mat uh ciangin Ebenezer panin Ashdod-ah pua uh hi,
  </para>
  <para style="p">
    <verse number="2" style="v"/>Tua ciangin Filistiate in Pasian’ thuciamna singkuang la-in Dagon inn sungah paipihin Dagon kiangah koih uh hi.
  </para>
  <para style="p">
    <verse number="3" style="v"/>Ashdod mite a zing ciang zing tungin a thawh uh ciangin, en in, Topa’ thuciamna singkuang mai lei lakah Dagon mai puk hi. Tua ahih ciangin amaute in Dagon la-in a omna mun-ah koihkik uh hi.
  </para>
  <para style="p">
    <verse number="4" style="v"/>Ahih hangin a zing ciang zingtungin amaute a thawh ciangin, en in, Topa’ thuciamna singkuang mai lei lakah Dagon na mai puk leuleu a, Dagon lutang leh a khutte gel kitan khia-in sangkil tungah om hi; Dagon a pumpi bek om hi.
  </para>
  <para style="p">
    <verse number="5" style="v"/>Tu ni dongin Dagon siampite leh Dagon inn ah a tumte khempeuh in hih thu hangin Ashdod-a Dagon sangkil tung sik lo uh hi.
  </para>
  <para style="p">
    <verse number="6" style="v"/>Topa in Ashdod khuamite nakpi takin gawt a, amah in uilut tawh Ashdod khua leh a gamsung teng lau sakin gimsak hi.
  </para>
  <para style="p">
    <verse number="7" style="v"/>Ashdod mite in hih bang thute a muh uh ciangin amaute in, “Israelte’ Pasian’ thuciamna singkuang eite kiang pan a paikhiat loh phamawh hi; bang hang hiam cih leh amah in eite leh i pasian Dagon hong gawt hi,” a ci uh hi.
  </para>
  <para style="p">
    <verse number="8" style="v"/>Tua ahih ciangin amaute in mi sawlin Filistia uliante khempeuh khawm uh a, Israelte’ Pasian’ thuciamna singkuang bang cih ding i hi hiam?” a ci uh hi. Amaute in dawngin, “Israelte’ Pasian thuciamna singkuang Gath-ah koihsak ni,” a ci uh hi. Tua ahih ciangin amaute in Israelte’ Pasian’ thuciamna singkuang tua lai-ah paipih uh hi.
  </para>
  <para style="p">
    <verse number="9" style="v"/>Ahih hangin amaute in tua Gath khua-ah a tun’pih khit uh ciangin Topa in tua khuapi langpan’in apkhapna lianpi piangsak a, amah in khuapi mite a moi a hamin gimsakin amaute tungah uilut piang hi.
  </para>
  <para style="p">
    <verse number="10" style="v"/>Tua ahih ciangin amaute in Pasian’ thuciamna singkuang Ekron-ah puak uh hi. Ahih hangin Pasian’ thuciamna singkuang Ekron a tun’ ciangin Ekron mite kiko uh a, “Kote leh ka mite uh a that dingin amaute in Israelte’ Pasian’ thuciamna singkuang ko kiangah hong paipih uh hi,” a ci uh hi.
  </para>
  <para style="p">
    <verse number="11" style="v"/>Tua ahih ciangin amaute in mi sawlin Filistia uliante khempeuh khawmin, “Kote leh ka mite uh hong thah loh nadingin Israelte’ Pasian’ thuciamna singkuang puakkhia un la, ama omna mun-ah ciahkik sak un,” a ci uh hi. Bang hang hiam cih leh a khuapi sung khempeuh ah sidek tak-a apkhapna om hi. Pasian in tua lai-ah amaute nak gawt mahmah hi;
  </para>
  <para style="p">
    <verse number="12" style="v"/>a si lo mite in uilut vei uh a, khuapi sunga kahna in vantung dongah kiza to hi.
  </para>
  <chapter number="6" style="c"/>
  <para style="p">
    <verse number="1" style="v"/>Topa’ thuciamna singkuang Filistia gam sungah kha sagih sung om hi.
  </para>
  <para style="p">
    <verse number="2" style="v"/>Tua ciangin Filistiate in siampite leh aisante sam uh a, “Topa’ thuciamna singkuang bang cih ding i hi hiam? Ama omna mun-ah bang tawh kha ding i hi hiam hong gen un,” a ci uh hi.
  </para>
  <para style="p">
    <verse number="3" style="v"/>Amaute in, “Israelte’ Pasian’ thuciamna singkuang na puakkhiat uh leh, a hawm guakin puak kei un, bang bang hita leh mawhna hanga biakna pia un. Tua ciangin note na dam ding uh a, note hong gawtna thu na thei ding uh hi,” a ci hi.
  </para>
  <para style="p">
    <verse number="4" style="v"/>Tua ciangin amaute in, “Amah i piak ding mawhna hanga biakna bang ahi hiam?” a ci uh hi. Amaute in dawngin, “Filistia uliante a pha zah tawh kizui-in uilut lim kham nga leh simbeng lim kham nga hi ding hi; bang hang hiam cih leh note khempeuh leh na uliante uh tungah a kibang gimna hong tung hi.
  </para>
  <para style="p">
    <verse number="5" style="v"/>Tua ahih ciangin note in na gamsung uh hong sugawp na uilut limte uh leh na simbeng limte uh bawlin, Israelte’ Pasian’ tungah zahtakna na lak ding uh hi; note leh na pasiante uh leh na gam uh tungah amah in hong gawtna hong zangsak kha ding hi.
  </para>
  <para style="p">
    <verse number="6" style="v"/>Izipte leh Faro in a lungsim uh a khauhsak bangin bang hangin na lungsim uh khauhsak ding na hi uh hiam? Amah in amaute a mawlpih khit ciangin amaute in mite paisakin, tua ciangin mite kihemkhia uh hilo ahi hiam?
  </para>
  <para style="p">
    <verse number="7" style="v"/>Tua ahih ciangin tu-in leeng thak khat bawlin a tungah kol a kibaang ngei lo bawngpi a no nawi pia lai nih la un la, a bawngpite leeng-ah vawh un; ahih hangin amau kiang panin a note la-in innah ciahpih un.
  </para>
  <para style="p">
    <verse number="8" style="v"/>Tua ciangin Topa’ thuciamna singkuang la-in leeng tungah koih un la, mawhna hanga biakna-in na piak uh kham milimte a gei-a singkuang sungah koih un. Tua ciangin sawlkhia un la, ama lampi-ah paisak un.
  </para>
  <para style="p">
    <verse number="9" style="v"/>Tua ciangin en un; ama gam Bethshemesh paina lampi-ah a paitoh leh hih siatna lianpi hong bawlpa in amah hi ding hi; ahih hangin a paitoh kei leh eite hong vat gawppa in amah hi lo hi; eite tungah a piang mawk hi, ci-in i thei ding hi,” a ci uh hi.
  </para>
  <para style="p">
    <verse number="10" style="v"/>Mite in tua mah bangin hih uh a, a no nawi a pia lai bawngpi nih la-in leeng-ah bulh uh a, a note inn ah khum uh hi.
  </para>
  <para style="p">
    <verse number="11" style="v"/>Amaute in Topa’ thuciamna singkuang, kham simbeng leh uilut limte a omna singkuang leeng tungah koih uh hi.
  </para>
  <para style="p">
    <verse number="12" style="v"/>Tua ciangin bawngpite lam lian dung zui-in Bethshemesh lamah tang takin pai uh a, a pai kawmin ham uh hi; tak lam hita leh vei lam-ah hita leh kiheilo uh a, Filistia uliante in Bethshemesh gamgi ciang dong a nung zui uh hi.
  </para>
  <para style="p">
    <verse number="13" style="v"/>Tu-in Bethshemesh mite in kuam sungah a mangbuh uh a lak laitak ahi hi; amaute khuadakin thuciamna singkuang a muh uh ciangin, a muhna uh hangin amaute lungdam uh hi.
  </para>
  <para style="p">
    <verse number="14" style="v"/>Bethshemesh khuami Joshua’ lo-ah a leeng hong tungin tua mun-ah khawl hi. Tua lai-ah suangtum lianpi khat om hi; amaute in a leeng singte ek khamin a bawngpite Topa tungah meihal biakna-in pia uh hi.
  </para>
  <para style="p">
    <verse number="15" style="v"/>Levi mite in Topa’ thuciamna singkuang leh kham milim a omna a gei-a singkuang la-in tua suangtumpi tungah koih uh hi; Bethshemesh mite in tua ni-in Topa tungah meihal biaknate pia-in biakpiaknate pia uh hi.
  </para>
  <para style="p">
    <verse number="16" style="v"/>Filistia ulian ngate in tua bang teng a muh khit uh ciangin tua ni mah-in Ekron-ah ciahkik uh hi.
  </para>
  <para style="p">
    <verse number="17" style="v"/>Filistiate in mawhna hanga biakna-in Topa tungah a piak uilut lim khamte in: Ashdod ading khat, Gaza ading khat, Ashkelon ading khat, Gath ading khat, Ekron ading khat ahi hi;
  </para>
  <para style="p">
    <verse number="18" style="v"/>ulian ngate aa Filistia khuate kulh tawh a ki-um khuapite leh a ki-um lo khua neute a pha zah tawh kizui simbeng lim khamte zong ahi hi. Topa’ thuciamna singkuang a koihna gei uh-a suangtumpi in Bethshemesh khuami Joshua lo-ah tu ni dongin teci ahi hi.
  </para>
  <para style="p">
    <verse number="19" style="v"/>Amaute in Topa’ thuciamna singkuang en uh ahih manin amah in Bethshemesh mite pawlkhat that hi; amah in amaute sawmsagih that a, mite lakah Topa in mi tampi that ahih manin mite thuum uh hi.
  </para>
  <para style="p">
    <verse number="20" style="v"/>Tua ciangin Bethshemesh mite in, “Hih a siangtho Pasian, Topa mai-ah kua om zo ding ahi hiam? Eite kiang panin kua kiangah amah paisak ding i hi hiam?” a ci uh hi.
  </para>
  <para style="p">
    <verse number="21" style="v"/>Tua ahih ciangin amaute in Kiriath-jearim-ah a teng mite kiangah kamtaite sawl uh a, “Filistiate in Topa’ thuciamna singkuang hong puakkik khin uh hi. Hong paisuk un la, no kiangah puato un,” a ci uh hi.
  </para>
  <chapter number="7" style="c"/>
  <para style="p">
    <verse number="1" style="v"/>Tua ciangin Kiriath-jearim mite hong pai-in Topa’ thuciamna singkuang puato uh a, mual tungah a om Abinadab’ inn-ah paipih uh hi; Topa’ thuciamna singkuang a en dingin amaute in ama tapa Eleazar ap uh hi.
  </para>
  <para style="p">
    <verse number="2" style="v"/>Kiriath-jearim-ah thuciamna singkuang a om a kipan, hun saupi, kum sawmnih bang pha a, Israel mite khempeuh in Topa ngai-in thuum uh hi.
  </para>
  <para style="p">
    <verse number="3" style="v"/>Tua ciangin Samuel in Israel mite khempeuh kiangah, “Na lungsim khempeuh uh tawh Topa lamah a kihei kik na hih uh leh note lak panin gamdang pasiante leh Ashtaroth milim koih khia-in Topa lamah na lungsim uh ngat un la, ama’ na bek sem un; tua ciangin amah in Filistiate khut sung panin note hong honkhia ding hi,” a ci hi.
  </para>
  <para style="p">
    <verse number="4" style="v"/>Tua ahih ciangin Israelte in Baalte leh Ashtaroth koih khia-in Topa’ na bek sem uh hi.
  </para>
  <para style="p">
    <verse number="5" style="v"/>Tua ciangin Samuel in, “Israelte khempeuh Mizpah-ah khawm un, note adingin Topa tungah thu ka ngen ding hi,” a ci hi.
  </para>
  <para style="p">
    <verse number="6" style="v"/>Tua ahih ciangin amaute Mizpah-ah kikhawm uh a, tui tawi-in Topa mai-ah sungkhia uh a, tua ni-in an tangin tua lai munah, “Topa tungah i khial khin zo hi,” a ci uh hi. Samuel in Israel mite Mizpah-ah thukhen hi.
  </para>
  <para style="p">
    <verse number="7" style="v"/>Israel mite Mizpah-ah a kikhopna thu Filistiate in a zak uh ciangin Israelte a do dingin Filistia uliante paito uh hi. Israel mite in tua thu a zak uh ciangin amaute in Filistiate kihta uh hi.
  </para>
  <para style="p">
    <verse number="8" style="v"/>Tua ciangin Israel mite in Samuel kiangah, “Filistiate khut sung panin amah in eite hong hotkhiat theih nadingin Topa i Pasian tungah eite adingin thunget na khawl kei in,” a ci uh hi.
  </para>
  <para style="p">
    <verse number="9" style="v"/>Tua ahih ciangin Samuel in nawi a ne lai tuuno khat la-in Topa tungah a bup-a meihal biakna-in pia hi; Israelte’ adingin Topa tungah Samuel kiko a, Topa in amah na dawng hi.
  </para>
  <para style="p">
    <verse number="10" style="v"/>Samuel in meihal biakna a piak lai takin Filistiate in Israelte a do dingin hong naih uh hi; ahih hangin Topa in aw lianpi tawh tua ni-in Filistiate thawn gawpin amaute buaigawp sak hi; Israelte mai-ah amaute kinotkhia hi.
  </para>
  <para style="p">
    <verse number="11" style="v"/>Tua ciangin Mizpah panin Israel mite paikhia-in Filsitiate delh uh a, Bethkar nuai ciang dong amaute vatgawp uh hi.
  </para>
  <para style="p">
    <verse number="12" style="v"/>Tua ciangin Samuel in suangtum khat la-in Mizpah leh Jeshanah kikalah phut a, a min Ebenezer phuak hi; bang hang hiam cih leh amah in, “Tu ciangciang Topa in eite hong huh hi,” a ci hi.
  </para>
  <para style="p">
    <verse number="13" style="v"/>Tua ahih ciangin Filistiate kizo a, Israelte’ gam sungah tumkik nawn lo uh hi. Samuel’ hun sung khempeuh Topa in Filsitiate lang pang hi.
  </para>
  <para style="p">
    <verse number="14" style="v"/>Israelte tung panin Filistiate in a laksa khuapite, Ekron panin Gath ciang kikal sung teng, Israelte tungah kipia kik hi; Israelte in Filistiate khut sung panin a gam uh la kik uh hi. Israelte leh Amor mite kikalah zong kilemna om hi.
  </para>
  <para style="p">
    <verse number="15" style="v"/>Samuel in a nuntak sung tawntung Israelte thukhen hi.
  </para>
  <para style="p">
    <verse number="16" style="v"/>A kum kumin Bethel, Gilgal, leh Mizpah-ah kot pai hi; amah in hih munte khempeuh ah Israelte thukhen hi.
  </para>
  <para style="p">
    <verse number="17" style="v"/>Tua ciangin Ramah-ah amah ciahkik zel hi; bang hang hiam cih leh tua lai-ah ama inn om a, tua lai-ah zong Israelte tungah thukhen na sem hi. Amah in tua lai-ah Topa ading biakna tau khat lam hi.
  </para>
  <chapter number="8" style="c"/>
  <para style="p">
    <verse number="1" style="v"/>Samuel a teek ciangin amah in Israelte tungah thukhenin a tapate koih hi.
  </para>
  <para style="p">
    <verse number="2" style="v"/>A ta upa’ min Joel hi a, a nihna’ min in Abijah ahi hi; amaute in Be-ersheba ah thukhente ahi uh hi;
  </para>
  <para style="p">
    <verse number="3" style="v"/>Ahih hangin a tapate amah bangin gamta lo uh a, meetna lamah kihei uh hi; amaute in sumgolh la-in thuman heikhia uh hi.
  </para>
  <para style="p">
    <verse number="4" style="v"/>Tua ciangin Israel upate kikhawmin Ramah-a Samuel kiangah pai uh a,
  </para>
  <para style="p">
    <verse number="5" style="v"/>ama kiangah, “En in, nang na teek ta a, na tapate in nangma khekhap hong zui lo uh hi; tu-in, minam dangte khempeuh mah bangin kote hong uk dingin kote’ adingin kumpi khat seh in,” a ci uh hi.
  </para>
  <para style="p">
    <verse number="6" style="v"/>Ahih hangin amaute in, “Kote hong uk dingin kumpi khat hong pia in,” a cih uh ciangin hih thu in Samuel lungkim lo sak hi. Samuel in Topa kiangah thungen hi.
  </para>
  <para style="p">
    <verse number="7" style="v"/>Tua ciangin Topa in Samuel kiangah, “Amaute in nang kiangah hong gen thu khempeuh ngai in; bang hang hiam cih leh amaute in nang hong nial hi lo a, amaute tungah kumpi hihna panin kei hong nial ahi uh hi.
  </para>
  <para style="p">
    <verse number="8" style="v"/>Izipt panin amaute ka paikhiatpih-a kipan tu ni dongin amaute in kei hong nusia-in pasian dangte’ na semin, kei tungah hong bawlnate khempeuh mah bangin amaute in nang tungah zong hong bawl ahi uh hi.
  </para>
  <para style="p">
    <verse number="9" style="v"/>Tua ahih ciangin tu-in amaute’ thu ngai in; amaute limtakin hilh kholin, amaute tungah a uk ding kumpipa’ hih zia ding lak bek in,” a ci hi.
  </para>
  <para style="p">
    <verse number="10" style="v"/>Tua ahih ciangin Samuel in ama tung panin kumpi khat a ngen mite kiangah Topa’ thugen khempeuh gen hi.
  </para>
  <para style="p">
    <verse number="11" style="v"/>Amah in, “Note hong uk ding kumpipa hih zia dingte in: amah in na tapate uh la-in a leengte-ah na semin a sakol nasem ding, leh a leengte mai-ah a tai dingin seh ding hi;
  </para>
  <para style="p">
    <verse number="12" style="v"/>tua ciangin amah in ama adingin a tul-a uk leh a sawmnga-a ukte, leh pawlkhatte a lo kho-in a an a la ding, leh a gal sung nazatte leh a leeng nate a bawl dingin seh ding hi.
  </para>
  <para style="p">
    <verse number="13" style="v"/>Amah in na tanute uh paknamtui bawl ding leh anhuan ding leh an em dingin la ding hi.
  </para>
  <para style="p">
    <verse number="14" style="v"/>Amah in na lote uh leh na leenggui lote uh leh na oliv lote uh sung panin a limci pen teng la-in ama nasemte tungah pia ding hi.
  </para>
  <para style="p">
    <verse number="15" style="v"/>Amah in na an uh leh na leenggui lo uh seh-sawm-suah-seh-khat la-in ama uliante leh ama nasemte tungah pia ding hi.
  </para>
  <para style="p">
    <verse number="16" style="v"/>Amah in na nasem pasalte leh nasem numeite leh na bawng leh na late uh a gina pen teng la-in ama na a sem dingin koih ding hi.
  </para>
  <para style="p">
    <verse number="17" style="v"/>Amah in na tuuhonte uh seh-sawm-suah-seh-khat la ding a, note in ama sila na hi ding uh hi.
  </para>
  <para style="p">
    <verse number="18" style="v"/>Tua ni ciangin note’ ading na teelsa uh na kumpipa uh hangin note na kiko ding uh hi; ahih hangin tua ni ciangin Topa in note hong dawng lo ding hi,” a ci hi.
  </para>
  <para style="p">
    <verse number="19" style="v"/>Ahih hangin mite in Samuel’ thu ngai nuam lo uh hi; amaute in, “Hi lo! kote tungah kumpi khat ka nei ding uh hi;
  </para>
  <para style="p">
    <verse number="20" style="v"/>kote zong minam dangte khempeuh mah bangin, ka kumpipa un kote hong ukin kote mai-ah pai-in ka galte uh hong dosak ding hi,” a ci uh hi.
  </para>
  <para style="p">
    <verse number="21" style="v"/>Samuel in mite thugen khempeuh a zak khit ciangin Topa kiangah tua thute genkik hi.
  </para>
  <para style="p">
    <verse number="22" style="v"/>Tua ciangin Topa in Samuel kiangah, “Amaute’ thu ngai in la; amaute adingin kumpi khat koih in,” a ci hi. Tua ciangin Samuel in Israel mite kiangah, “Mi khempeuh na khuapi ciat uhah ciah un,” a ci hi.
  </para>
  <chapter number="9" style="c"/>
  <para style="p">
    <verse number="1" style="v"/>Benjaminte sung panin Afiah’ tapa Bekorath, a tapa Zeror, a tapa Abiel, a tapa Kish min nei, Benjaminte mihau khat om hi;
  </para>
  <para style="p">
    <verse number="2" style="v"/>amah in tangval a mel hoih, a min Saul ahi tapa khat nei hi. Israel mite lakah amah sangin a mel hoihzaw khat zong om lo hi; mite khat peuhpeuh sangin a liangko tung siah-in amah sangzaw hi.
  </para>
  <para style="p">
    <verse number="3" style="v"/>Tu-in Saul’ pa Kish’ late mang hi. Tua ahih ciangin Kish in a tapa Saul kiangah, “Nasemte khat sam in la, ding-in pai in la, late va zong in,” a ci hi.
  </para>
  <para style="p">
    <verse number="4" style="v"/>Tua ciangin amaute in Efraim mual, mualtung gam leh Shalisha gam teng nawkin zong uh a, ahih hangin amaute in mu lo uh hi. Tua ciangin amaute in Sha-alim gam teng zong uh a, ahih hangin tua gamah na om lo hi. Tua ciangin amaute in Benjamin gam teng zong uh a, ahih hangin mu lo uh hi.
  </para>
  <para style="p">
    <verse number="5" style="v"/>Zuf gam a tun’ uh ciangin Saul in amah tawh a om a nasempa kiangah, “Hong pai in, ciahkik ni; tua hi kei leh ka pa in late ngaihsun nawn loin eite hong lunghimawh kha ding hi,” a ci hi.
  </para>
  <para style="p">
    <verse number="6" style="v"/>Ahih hangin amah in ama kiangah, “En in, hih khuapi sungah Pasian’ mi khat om a, amah in a kizahtak mi khat ahi hi; ama gen khempeuh a manin tangtung hi. Tua lai-ah pai ni; eite’ khualzin khiatna thu amah in hong gen thei kha ding hi,” a ci hi.
  </para>
  <para style="p">
    <verse number="7" style="v"/>Tua ciangin Saul in a nasempa kiangah, “Ahih hangin pai lehang, mipa bang puak ding i hi hiam? Bang hang hiam cih leh i van sunga i anlum bei ta a, Pasian’ mipa kiangah i puak ding letsong om lo hi. Bang nei i hi hiam?” a ci hi.
  </para>
  <para style="p">
    <verse number="8" style="v"/>Tua ciangin nasempa in Saul dawng kikin, “Hih lai-ah ngun shekel seh-li-suah-seh khat ka nei hi, i vai hong gen nadingin Pasian’ mipa kiangah ka pia ding hi,” a ci hi.
  </para>
  <para style="p">
    <verse number="9" style="v"/>(Tua ma lai-in Israelte sungah mi khat in Pasian kiangah thu dong dingin a pai ciangin amah in, “Hong pai in, thu-mu-pa kiangah pai ni,” a ci hi; bang hang hiam cih leh tuhun-a kamsang i cihte tua ma-in thu-mu-pa kici hi).
  </para>
  <para style="p">
    <verse number="10" style="v"/>Tua ciangin Saul in a nasempa kiangah, “Pha hi; hong pai in, pai ni,” a ci hi. Tua ahih ciangin Pasian’ mipa a omna khuapi-ah amaute pai uh hi.
  </para>
  <para style="p">
    <verse number="11" style="v"/>Amaute khuapi omna mual tungah a paitoh laitakun amaute in khuapi panin tuitawi dingin hong paikhia nungaknote tuak uh a, amaute kiangah, “Thu-mu-pa hih lai-ah a om hiam?” a ci uh hi.
  </para>
  <para style="p">
    <verse number="12" style="v"/>Amaute in dawngin, “Amah om hi; en un, note mai diakah om hi. Kinawh un; khuapi sungah tu mahmahin hong pai hi; bang hang hiam cih leh mite in tuni-in mual tunga biakna-ah biakna pia uh hi.
  </para>
  <para style="p">
    <verse number="13" style="v"/>Khuapi sung na lut phetun mual tunga biakna-ah an ne dingin a pai ma-in amah na mu ding uh hi; amah in biakpiakna thupha pia ding ahih manin ama pai mateng mite in an ne lo ding uh hi; tua khit ciangin a kisam mite in ne uh hi. Tu-in paito un; bang hang hiam cih leh amah na tuak pah ding uh hi,” a ci uh hi.
  </para>
  <para style="p">
    <verse number="14" style="v"/>Tua ahih ciangin amaute khuapi-ah paito uh hi. Amaute khuapi sungah a lut lai takin Samuel mual tunga biakna lamah a pai dingin amau’ lamah a hong paikhia mu uh hi.
  </para>
  <para style="p">
    <verse number="15" style="v"/>Tu-in Saul hong pai ni a zan ni-in Samuel tungah Topa in lak khin hi:
  </para>
  <para style="p">
    <verse number="16" style="v"/>“Zing ciang tu bang hunin Benjamin gam sung panin nang kiangah mi khat kong sawl ding a, nangmah in ka mi Israel tungah ulian dingin amah sathau na nilh ding hi. Amah in Filistiate khut sung panin ka mite honkhia ding hi; bang hang hiam cih leh amaute’ kikona kei kiang hong tung khin ahih manin ka mite’ gimna ka mu khin zo hi,” a ci hi.
  </para>
  <para style="p">
    <verse number="17" style="v"/>Samuel in Saul a muh ciangin Topa in ama kiangah, “Nang kiangah kong gen mipa hih lai-ah om! Amah in ka mite tungah a uk dingpa ahi hi,” ci-in a gen hi.
  </para>
  <para style="p">
    <verse number="18" style="v"/>Tua ciangin Saul in kulh kongpi-ah Samuel va naihin, “Hong gen in, thu-mu-pa’ inn koi lai hiam?” a ci hi.
  </para>
  <para style="p">
    <verse number="19" style="v"/>Samuel in Saul dawngin, “Keimah in thu-mu-pa ka hi hi; mual tunga biakna-ah kei mai-ah paito in; bang hang hiam cih leh nangmah in tu ni-in kei tawh an na ne ding a, zingsang ciangin nang hong ciah sakin na lungsim-a om khempeuh nang kiangah kong gen ding hi.
  </para>
  <para style="p">
    <verse number="20" style="v"/>Tu ma ni thum lai-a a mang na late ahih leh, kimu khinta ahih manin tuate na lungsim ah ngaihsun nawn kei in. Israelte sungah deih theihte khempeuh kua tungah om ahi hiam? Nang leh na pa’ innkuante khempeuh tungah om hilo ahi hiam?” a ci hi.
  </para>
  <para style="p">
    <verse number="21" style="v"/>Saul in dawngin, “Keimah in Israel minamte sung panin a tawmpen Benjaminte hilo ka hi hiam? Keima innkuan in Benjamin minam innkuan khempeuh sung panin a niampen hilo ahi hiam? Tua ahih ciangin bang hangin hih bangin kei tungah hong pau na hi hiam?” a ci hi.
  </para>
  <para style="p">
    <verse number="22" style="v"/>Tua ciangin Samuel in Saul leh a nasempa sam-in inndei sungah paipih a, mihing sawmthum bang a pha a kisam mite lak tutna bul-ah mun khat pia hi.
  </para>
  <para style="p">
    <verse number="23" style="v"/>Tua ciangin Samuel in anhuanpa kiangah, “Nang kiangah kong piak, ‘Na tuam koih in,’ kong cih pawl hong paipih in,” a ci hi.
  </para>
  <para style="p">
    <verse number="24" style="v"/>Tua ahih ciangin anhuanpa in a khe leh a kawngsa la-in Saul mai-ah lui hi; tua ciangin Samuel in, “Thei in, a kisiit pen nang mai-ah hong kilui hi. Ne in; bang hang hiam cih leh leenglate tawh na nek theih nadingin a kiseh hun a cin’ mateng nang adingin hong kisiitsak hi,” a ci hi.
  </para>
  <para style="p">
    <verse number="25" style="v"/>Amaute mual tunga biakna panin khuapi sungah a paisuk uh ciangin innkhumzang-ah Saul adingin lupna khat na kiphah a, a ihmu dingin amah lumsuk hi.
  </para>
  <para style="p">
    <verse number="26" style="v"/>Khua a vak ciangin Samuel in innkhumzang-a Saul samin, “Na pai nading ah kong sawl theih nadingin tho in,” a ci hi. Tua ahih ciangin Saul tho-in, amah leh Samuel, khuapi kongzing ah pai uh hi.
  </para>
  <para style="p">
    <verse number="27" style="v"/>Amaute khuapi nawl-ah a paisuk kawm-un Samuel in Saul kiangah, “I mai-ah nasempa a paisuak nading gen in la, amah a paisuak khit ciangin nang tungah Pasian’ thute kong theihsak theih nadingin tawlkhat hih lai-ah nang khawl in,” a ci hi.
  </para>
  <chapter number="10" style="c"/>
  <para style="p">
    <verse number="1" style="v"/>Tua ciangin Samuel in sathau thawl khat la-in ama lutungah buak a, tua ciangin amah namin, “Topa in ama mi Israelte tungah ulian dingin nang sathau hong nilh khin hilo ahi hiam? Nangmah in Topa’ mite ukin a kiim-a om amau’ galte’ khut sung panin amaute na honkhia ding hi. Hih in nang tungah, Topa in ama luahte tungah ulian dingin nang sathau hong nilh khitna lim hi ding hi.
  </para>
  <para style="p">
    <verse number="2" style="v"/>Tu ni-in kei kiang panin na paikhiat ciangin Benjaminte’ gam Rachel’ han kiang Zelzah-ah mihing nih na tuak ding a, amaute in nang kiangah, ‘Pai-a na zon’ late kimu khin a, tu-in na pa in late ngaihsun nawn loin nangmah hong lunghimawh a, “Ka tapa bang cih ding ka hi hiam?” ci hi,’ hong ci ding uh hi.
  </para>
  <para style="p">
    <verse number="3" style="v"/>Tua ciangin tua lai panin pai lai-in Tabor tawsaw lak na tung ding hi; tua lai panin Bethel-a Pasian kiangah a paito, keelno thum a pua mi khat, anlum thum a pua adang khat, leh leenggahzu savun thawl khat a pua, mi thum in nang hong dawn ding uh hi.
  </para>
  <para style="p">
    <verse number="4" style="v"/>Amaute in nang hong hopihin nangmah in amau tung panin na san’ ding anlum nih nang tungah hong pia ding uh hi.
  </para>
  <para style="p">
    <verse number="5" style="v"/>Tua khit ciangin Filistia khuacingte a omna Gibeath-elohim na tung ding hi: tua lai mun khuapi sung na tun’ ciangin amaute mai-ah, harp lasakna, khuangneu, tamngai, leh laiza lasakna tawh mailam thu genkholin mual tunga biakna panin hong paisuk kamsang honkhat na tuak ding hi.
  </para>
  <para style="p">
    <verse number="6" style="v"/>Tua ciangin Topa’ Kha khauh takin nang tungah hong tung ding a, amaute tawh mailam thu genkholin mi tuamdang khatin na kikheel ding hi.
  </para>
  <para style="p">
    <verse number="7" style="v"/>Hih limte nang tungah hong tun’ ciangin na tuah peuhpeuh na hih ding hi; bang hang hiam cih leh nang tawh Pasian hong om hi.
  </para>
  <para style="p">
    <verse number="8" style="v"/>Tua ciangin keima mai Gilgal ah na paisuk ding hi; en in, meihal biaknate leh thunuam-a biaknate a pia dingin nang kiangah kong pai ding hi. Nang kiangah kei hong pai-in na hih ding teng kong lah mateng, ni sagih sung na ngak ding hi,” a ci hi.
  </para>
  <para style="p">
    <verse number="9" style="v"/>Samuel nusia dingin a nung hei ciangin Pasian in ama tungah lungsim dang khat pia hi; tua ni-in hih limte khempeuh piang hi.
  </para>
  <para style="p">
    <verse number="10" style="v"/>Amaute Gibeah ah a tun’ uh ciangin, en in, kamsang honkhat in amah na dawn hi; tua ciangin Pasian’ Kha ama tungah khauh takin hong tung a, amah in amaute lakah mailam thu genkhol hi.
  </para>
  <para style="p">
    <verse number="11" style="v"/>Amah in kamsangte tawh mailam thu a genkholhna amah a theisa mi khempeuhte in a muh uh ciangin, mite khat leh khat in “Kish’ tapa tungah bang tung ahi hiam? Saul zong kamsang suak ahi hiam?” kici uh hi.
  </para>
  <para style="p">
    <verse number="12" style="v"/>Tua ciangin tua lai-a mite khat in dongin, “Kua’ tate ahi uh hiam?” a ci hi. Tua ahih ciangin, “Saul zong kamsang suak ahi hiam?” cihna paunak khat a kipatna hong suak hi.
  </para>
  <para style="p">
    <verse number="13" style="v"/>Amah in mailam thu genkholh a man ciangin inn-ah pai hi.
  </para>
  <para style="p">
    <verse number="14" style="v"/>Saul’ pano in amah leh a nasempa kiangah, “Koi-ah pai na hi uh hiam?” a ci hi. Amah in, “Late a zong dingin ka pai uh hi; late kimu zo lo ding ci-in ka theih uh ciangin Samuel kiangah ka pai uh hi,” a ci hi.
  </para>
  <para style="p">
    <verse number="15" style="v"/>Tua ciangin Saul’ pano in, “Kong thum hi, Samuel in nang kiangah hong gen teng kei tungah hong gen in,” a ci hi.
  </para>
  <para style="p">
    <verse number="16" style="v"/>Tua ciangin Saul in a pano kiangah, “Late a kimuh khitna ko kiangah teltakin hong gen hi,” a ci hi. Ahih hangin Samuel in a gen kumpi suah nading thu tawh kisai ama tungah bangmah gen lo hi.
  </para>
  <para style="p">
    <verse number="17" style="v"/>Tu-in Samuel in Mizpah-a Topa kiangah mite khawm hi;
  </para>
  <para style="p">
    <verse number="18" style="v"/>amah in Israel mite kiangah, “Israelte’ Pasian, Topa in hih bangin ci hi, ‘Izipt panin Israelte ka paikhiatpih a, Iziptte’ khut sung leh note hong nengniam kumpi gamte khempeuh’ khut sung panin note kong honkhia hi,’ ci hi.
  </para>
  <para style="p">
    <verse number="19" style="v"/>Ahih hangin note in na tuahsiatnate uh leh na lungkhamnate uh khempeuh panin note a hong honkhia na Pasian uh tu ni-in na nial uh hi; note in, ‘Hi lo! kote tungah kumpi khat koih in,’ na ci uh hi. Tua ahih ciangin tu-in na minam nam uh leh a tul tulin Topa’ mai-ah kilak un,” a ci hi.
  </para>
  <para style="p">
    <verse number="20" style="v"/>Tua ciangin Samuel in Israel minamte khempeuh a nai-ah hong paipih a, aisanna tawh Benjamin minam kila hi.
  </para>
  <para style="p">
    <verse number="21" style="v"/>Amah in Benjamin minamte a behbehin hong paipih a, aisanna tawh Matri innkuan kila hi; a tawpna-ah amah in Matri innkuan a mi mi-in hong paipih a, aisanna tawh Kish’ tapa Saul kila hi. Ahih hangin amaute in amah a zon’ uh ciangin amah kimu lo hi.
  </para>
  <para style="p">
    <verse number="22" style="v"/>Tua ahih ciangin amaute in Topa kiangah dong kik uh a, “Tua mipa hih lai-ah hong pai hiam?” ci uh a, Topa in, “En un, amahmah van kawmlakah bu hi,” a ci hi.
  </para>
  <para style="p">
    <verse number="23" style="v"/>Tua ciangin amaute tai-in tua lai mun panin amah hong paipih uh hi; mite lakah amah a din’ ciangin mi khat peuhpeuh sangin a liangko tung siah-in amah sangzaw hi.
  </para>
  <para style="p">
    <verse number="24" style="v"/>Tua ciangin Samuel in mi khempeuh tungah, “Topa in a teelsa mipa na mu uh hiam? Mi khempeuh lakah amah tawh a kibang khat zong om lo hi,” a ci hi. Tua ciangin mi khempeuh awngin, “Kumpipa khan’ sau hen!” a ci uh hi.
  </para>
  <para style="p">
    <verse number="25" style="v"/>Tua ciangin Samuel in kumpipa thuneihna leh a nasepte mite kiangah gen hi; amah in tuate laibu khat sungah gelhin Topa mai-ah koih hi. Tua ciangin Samuel in mi khempeuh amau’ inn ciatah ciahsak hi.
  </para>
  <para style="p">
    <verse number="26" style="v"/>Saul zong Gibeah-a ama inn-ah ciah a, Pasian in amau’ lungsim a lawn’sak mi thahatte zong amah tawh pai hi.
  </para>
  <para style="p">
    <verse number="27" style="v"/>Ahih hangin bangmah man lo mi pawlkhat in, “Hih mipa in eite bang hong ci hotkhiat zawh ding ahi hiam?” a ci uh hi. Amaute in amah simmawhin ama kiangah letsong puak lo uh hi. Ahih hangin amah in tua mite bangmah cih lo hi.
  </para>
  <chapter number="11" style="c"/>
  <para style="p">
    <verse number="1" style="v"/>Tua ciangin Ammon mi Nahash paito-in Jabesh Gilead umcih hi; Jabesh mite in Nahash kiangah, “Ko tawh kilemna hong bawl in, nangma’ na kong sem ding uh hi,” a ci uh hi.
  </para>
  <para style="p">
    <verse number="2" style="v"/>Ahih hangin Ammon mi Nahash in amaute kiangah, “Hih thu khat tawh note tawh kilemna ka bawl ding hi, keimah in note’ taklam mittang khempeuh khel khia-in Israelte khempeuh tungah mindaina kong omsak ding hi,” a ci hi.
  </para>
  <para style="p">
    <verse number="3" style="v"/>Jabesh upate in ama kiangah, “Israelte gam sung khempeuh ah kamtaite ka sawl theih nadingun ni sagih sung a hun hong sot in, Tua ciangin kote hong honkhia ding kuamah a om kei leh nang tungah kote kong kipia ding uh hi,” a ci uh hi.
  </para>
  <para style="p">
    <verse number="4" style="v"/>Saul’ khua Gibeah-ah kamtaite a tun’ uh ciangin amaute in mite’ kiangah a thu gen uh hi; tua ciangin mi khempeuh a gingin kapkhia uh hi.
  </para>
  <para style="p">
    <verse number="5" style="v"/>Tu-in Saul a bawngtalte nung zui-in lo panin hong ciah hi; tua ciangin Saul in, “Amaute a kah nadingin bang in mite na sak ahi hiam?” a ci hi. Tua ahih ciangin amaute in Jabesh mite’ thute ama kiangah gen uh hi.
  </para>
  <para style="p">
    <verse number="6" style="v"/>Amah in hih thute a zak ciangin Saul tungah Pasian’ Kha khauh takin hong tung a, ama hehna nakpi takin so hi.
  </para>
  <para style="p">
    <verse number="7" style="v"/>Amah in bawngleeng kap khat la a, tuate sem nenin kamtaite sawlin Israel gam khempeuhah khakin, “Saul leh Samuel’ nung zui-in a kuankhia lo peuhmah a bawngtalte tungah hih bangin kihih ding hi,” ci-in gen hi. Tua ciangin mite tungah Topa kihtakna hong tung a, mihing khat bangin amaute hong kuankhia uh hi.
  </para>
  <para style="p">
    <verse number="8" style="v"/>Amah in Bezek-ah amaute a kaihkhop ciangin Israel mite tul zathum pha a, Judah mite tul sawmthum pha hi.
  </para>
  <para style="p">
    <verse number="9" style="v"/>Amaute in a hong pai kamtaite kiangah, “Jabesh Gilead-te tungah hih bangin gen un, ‘Zing ciang, ni a sat hunin, note in hotkhiatna na ngah ding uh hi,’ ci un,” a ci uh hi. Kamtaite hong tungin Jabesh mite kiangah a gen uh ciangin amaute lungdam uh hi.
  </para>
  <para style="p">
    <verse number="10" style="v"/>Tua ahih ciangin Jabesh mite in, “Zing ciangin nang tungah kote kong kipia ding uh a, nangmah in hoih na sak bang bangin kote tungah nong hih ding hi,” a ci uh hi.
  </para>
  <para style="p">
    <verse number="11" style="v"/>A zing ciangin Saul in mite pawl thumin koih hi; tua ciangin amaute giahphual laizangah zingsang tungin hong pai uh a, sun nisat dong Ammonte vat tuk uh hi; a suakta mite kithehthang uh a, amaute mi nih nangawn a om khopna om nawn lo hi.
  </para>
  <para style="p">
    <verse number="12" style="v"/>Tua ciangin mite in Samuel kiangah, “Saul in eite hong uk ding hiam?’ a cite kua ahi hiam? Amaute i thah theih nadingin a mite hong paipih in,” a ci uh hi.
  </para>
  <para style="p">
    <verse number="13" style="v"/>Ahih hangin Saul in, “Tu ni-in mi khat zong kithat lo ding hi; bang hang hiam cih leh tu ni-in Topa in Israelte sungah hotkhiatna na sem hi,” a ci hi.
  </para>
  <para style="p">
    <verse number="14" style="v"/>Tua ciangin Samuel in mite khempeuh kiangah, “Hong pai un, Gilgal-ah pai-in kumpi dingin Saul kipsak pha kik ni,” a ci hi.
  </para>
  <para style="p">
    <verse number="15" style="v"/>Tua ahih ciangin mi khempeuh Gilgal-ah pai uh a, tua lai mun Topa mai Gilgal-ah Saul kumpi-in koih uh hi. Amaute in tua lai Topa mai-ah thunuam-a biakna pia uh a, Saul leh Israel mite khempeuh tua lai-ah nakpi takin lungdam uh hi.
  </para>
  <chapter number="12" style="c"/>
  <para style="p">
    <verse number="1" style="v"/>Tua ciangin Samuel in Israelte khempeuh tungah, “En un, note in keima kiangah nong genna uh na aw khempeuh uh ka ngai a, note tungah kumpi khat ka koih khin hi.
  </para>
  <para style="p">
    <verse number="2" style="v"/>Tu-in en un, note makaipa in kumpipa ahi hi; keimah teekin ka sam kaang ta hi; en un, note tawh ka tapate om hi; ka neu lai-a kipan tu ni dong note’ makai ka hi hi.
  </para>
  <para style="p">
    <verse number="3" style="v"/>Hih lai-ah ka om hi; ka mawhna a om leh Topa mai leh a sathau nilhpa’ mai-ah kei langah teci hong pang un. Kua bawngtal ka la hiam? Ahih kei leh kua la ka la hiam? Ahih kei leh kua khem ka hi hiam? Kua nengniam ka hi hiam? Ahih kei leh keima mit a tawsak dingin kua tung panin sumgolh la ka hi hiam? Kei’ langah teci hong pang un, keimah in kong dinkik ding hi,” a ci hi.
  </para>
  <para style="p">
    <verse number="4" style="v"/>Amaute in, “Nangmah in kote nong khem kei a, zong nong nengniam kei a, mi khatpeuh tung panin zong bangmah na la kei hi,” a ci uh hi.
  </para>
  <para style="p">
    <verse number="5" style="v"/>Tua ciangin amah in amaute kiangah, “Note in kei tungah bangmah na muh lohna thu uh Topa in note’ lang khatah teci hi a, ama sathau nilhpa zong tu ni-in teci ahi hi,” a ci hi. Tua ciangin amaute in, “Amah in teci ahi hi,” a ci uh hi.
  </para>
  <para style="p">
    <verse number="6" style="v"/>Tua ciangin Samuel in mite kiangah, “Moses leh Aaron teelin Izipt gam panin na pu na pate uh a paikhiatpih Topa in teci ahi hi.
  </para>
  <para style="p">
    <verse number="7" style="v"/>Tua ahih ciangin tu-in note leh na pu na pate uh adingin Topa in hotkhiatna a sepna thu khempeuh Topa mai note tungah hong gen in kong mawhsak theih nadingin ding lai dih un.
  </para>
  <para style="p">
    <verse number="8" style="v"/>Izipt-ah Jakob pai-in Iziptte in amaute a nenniam uh ciangin Topa tungah na pate uh kiko a, na pate uh Izipt panin paikhiatpihin hih lai mun-ah amaute a teengsak ahi Moses leh Aaron’ Topa in puak hi.
  </para>
  <para style="p">
    <verse number="9" style="v"/>Ahih hangin amaute in Topa a Pasian uh mangngilh uh hi; tua ciangin amah in Hazor kumpipa Jabin’ galkap mangpa Sisera tung leh Filistiate tung leh Moab kumpipa tungah amaute zuak hi; hih mite in amaute do uh hi.
  </para>
  <para style="p">
    <verse number="10" style="v"/>Tua ciangin Topa tungah amaute kiko uh a, ‘Kote ka khial khin uh hi; bang hang hiam cih leh Topa nusia-in Baalte leh Ashtaroth’ na ka sem uh hi; ahih hangin tu-in ka galte uh khut sung panin kote hong honkhia in, nangma’ na kong sem ding uh hi,’ a ci uh hi.
  </para>
  <para style="p">
    <verse number="11" style="v"/>Tua ciangin Topa in Jerubbaal leh Barak, leh Jefthah, leh Samuel hong sawl a, na kiim khempeuh uh-a na galte uh khut sung panin note hong honkhia hi; note lungmuang takin na om uh hi.
  </para>
  <para style="p">
    <verse number="12" style="v"/>Tua ciangin note a do dingin Ammon kumpipa Nahash hong kuanna na muh uh ciangin, Topa na Pasian uh na kumpi uh hi napi-in note in kei kiangah, ‘Hi lo hi, kumpi khat in kote hong uk ding hi,’ na ci uh hi.
  </para>
  <para style="p">
    <verse number="13" style="v"/>Tu-in note’ teelsa, note’ nget kumpipa en un; en un, Topa in note tungah kumpi khat koih khin hi.
  </para>
  <para style="p">
    <verse number="14" style="v"/>Note in Topa zahtakin ama’ na sem a, ama aw ngai-in Topa’ thupiakna na lehdo kei uh a, note a hong uk kumpipa leh Topa na Pasian uh na zuih uh leh thu hong nuam ding hi;
  </para>
  <para style="p">
    <verse number="15" style="v"/>ahih hangin note in Topa’ aw ngai loin Topa’ thupiakna na lehdo uh leh Topa in note leh na kumpipa uh hong langpan’ ding hi.
  </para>
  <para style="p">
    <verse number="16" style="v"/>Tua ahih ciangin tu-in taang loin ding un la, note’ mit mai-ah Topa in ahih ding hih na lian en un.
  </para>
  <para style="p">
    <verse number="17" style="v"/>Tu ni in mangbuh lak laitak hilo ahi hiam? Amah in vanging leh guah hong puak theih nadingin Topa tungah thu ka ngen ding hi; note adingin kumpi khat na ngetna uh hangin Topa muhna-ah na gamtatnasa uh na gitlohna uh a liatna thu thei-in na mu ding uh hi,” a ci hi.
  </para>
  <para style="p">
    <verse number="18" style="v"/>Tua ahih ciangin Samuel in Topa tungah thungen a, Topa in tua ni-in vanging sakin guah zusak hi; tua ciangin mi khempeuh in Topa leh Samuel nakpi takin zahtak uh hi.
  </para>
  <para style="p">
    <verse number="19" style="v"/>Tua ciangin mi khempeuh in Samuel kiangah, “Kote ka sih loh nadingun na nasemte’ adingin Topa tungah thungen in; bang hang hiam cih leh ka khialhnasate uh banah kote adingin kumpi khat ngenin hih siatna ka behlap lailai uh hi,” a ci uh hi.
  </para>
  <para style="p">
    <verse number="20" style="v"/>Tua ciangin Samuel in mite kiangah, “Lau kei un; hih siatnate khempeuh na gamta khin uh hi; ahi zongin Topa zuihna panin pial kei un la, na lungsim khempeuh uh tawh Topa’ na sem un;
  </para>
  <para style="p">
    <verse number="21" style="v"/>meetna hong pia thei lote ahi a, hong hon thei lo a mawkna nate lamah ahi zongin pial kei un; bang hang hiam cih leh tuate in a mawkna ahi hi.
  </para>
  <para style="p">
    <verse number="22" style="v"/>Topa in ama min a khualna-in ama mite paaikhia lo ding hi; bang hang hiam cih leh ama mi-in note hong bawl nadingin Topa lungkim sak hi.
  </para>
  <para style="p">
    <verse number="23" style="v"/>Tua tham loin kei zong, note adingin Topa tungah thunget lohna tawh ka na khial het kei ding hi; keimah in a hoih a man lampite note kong hilh ding hi.
  </para>
  <para style="p">
    <verse number="24" style="v"/>Topa zahtak bek un la, na lungsim khempeuh uh tawh citakin ama na sem un; bang hang hiam cih leh note adingin amah in na lian hong bawlsaksate ngaihsun un.
  </para>
  <para style="p">
    <verse number="25" style="v"/>Ahih hangin note na gamtat siat lai uh leh, note leh na kumpipa uh, na nih un, hong kiphiat khia ding hi,” a ci hi.
  </para>
  <chapter number="13" style="c"/>
  <para style="p">
    <verse number="1" style="v"/>Amah in uk ding a kipatin Saul kum sawmthum pha hi; amah in kum sawmnih leh nih sung Israelte uk hi.
  </para>
  <para style="p">
    <verse number="2" style="v"/>Saul in Israelte mihing tulthum teel hi; tulnihte Mikmash leh Beth-el mualtung gamah Saul tawh om a, tulkhatte Benjaminte’ gamsung Gibeah-ah a tapa Jonathan tawh om uh hi; midang a om laite amau’ inn a puanbuk ciat uh-ah amah in ciahsak hi.
  </para>
  <para style="p">
    <verse number="3" style="v"/>Jonathan in Geba-ah a om Filistia khuacingte zo hi; Filistiate in tua thu za uh hi. Tua ciangin Saul in gam khempeuh ah peengkul tum a, “Hebru mi khempeuh zasak un,” a ci hi.
  </para>
  <para style="p">
    <verse number="4" style="v"/>Tua ciangin Saul in Filistia khuacingte a zawhna leh Filistiate adingin Israelte a huathuai ahihna zong Israelte khempeuh in za uh hi. Gilgal-ah Saul a pawm dingin mite kisamkhia hi.
  </para>
  <para style="p">
    <verse number="5" style="v"/>Tua ciangin Israelte tawh a kido dingin Filistiate kikhawmin, leeng tul sawmthum, sakol galkap tulguk leh galkapte tuipi gei-a sehnel zahin tampi pha uh hi; amaute hong paito-in Beth-aven nisuahna lam Mikmash-ah phual sat uh hi.
  </para>
  <para style="p">
    <verse number="6" style="v"/>Israel mite in amaute haksatna sungah a om lam uh a kimuh uh ciangin (bang hang hiam cih leh galte in amaute neh mahmah uh hi), mite suanghawm sung, leihawmte sung, suangte sung, hante sung leh tuikhukte sungah bu uh a,
  </para>
  <para style="p">
    <verse number="7" style="v"/>ahih kei leh Jordan ngahmun kantanin Gad leh Gilead gamah galkah uh hi. Saul ahih leh Gilgal-ah om lai a, amah tawh a om mi khempeuh zong lau-in liing uh hi.
  </para>
  <para style="p">
    <verse number="8" style="v"/>Amah in Samuel’ seh hun, ni sagih sung ngak hi; ahih hangin Gilgal-ah Samuel hong pai lo a, ama kiang panin mite kithehthang hi.
  </para>
  <para style="p">
    <verse number="9" style="v"/>Tua ahih ciangin Saul in, “Meihal biakna leh thunuam-a biakna hih lai kei kiangah hong paipih un,” a ci hi. Tua ciangin amah in meihal biakna pia hi.
  </para>
  <para style="p">
    <verse number="10" style="v"/>Meihal biakna a piak a man khit phetin en in, Samuel hong pai hi; amah a dawn ding leh a hopih dingin Saul paikhia hi.
  </para>
  <para style="p">
    <verse number="11" style="v"/>Samuel in, “Bang hih na hi hiam?” a ci hi. Saul in, “Kei kiang panin mite kithehthangin, a ni kiseh sungin nang lah hong tung lo a, Mikmash-ah Filsitiate a kikhopna ka muh ciangin,
  </para>
  <para style="p">
    <verse number="12" style="v"/>keimah in, ‘Tu-in Filistiate keimah hong hih dingin Gilgal-ah hong paisuk ding a, keimah in Topa’ maipha ka ngen nai kei hi,’ ka ci hi; tua ahih ciangin keimahmah kisawl tawmin meihal biakna ka pia hi,” a ci hi.
  </para>
  <para style="p">
    <verse number="13" style="v"/>Tua ciangin Samuel in Saul kiangah, “Na hai gamtat hi; amah in nang hong thupiak ahi Topa na Pasian’ hong thupiakna na zui kei hi; bang hang hiam cih leh tu-in Topa in Israelte tungah kumpi dingin nang leh na suan na khakte a kipsak suak ding ahi hi.
  </para>
  <para style="p">
    <verse number="14" style="v"/>Ahih hangin tu-in na ukna kizom suak lo ding hi; Topa in ama lungsim bangin mi khat zong khin hi, Topa in nang hong thupiak zui lo na hih manin ama mite tungah ulian dingin Topa in amah seh khin hi,” a ci hi.
  </para>
  <para style="p">
    <verse number="15" style="v"/>Tua ciangin Samuel ding-in Gilgal panin Benjaminte gam sung Gibeah-ah paito hi.
  </para>
  <para style="p">
    <verse number="16" style="v"/>Saul, leh a tapa Jonathan, leh amau tawh a om mite Benjaminte’ gam sung Geba-ah om hi; ahih hangin Filistiate in Mikmash-ah phual sat uh hi.
  </para>
  <para style="p">
    <verse number="17" style="v"/>Tua ciangin Filistiate giahphual panin galsimte pawl thumin hong kuankhia uh hi; pawlkhatte Shual gam Ofrah lamah kihei-in,
  </para>
  <para style="p">
    <verse number="18" style="v"/>pawlkhatte Bethhoron lamah kihei a, pawlkhatte gamlak lam Zeboim kuam a kimuh sukna gamgi lamah kihei uh hi.
  </para>
  <para style="p">
    <verse number="19" style="v"/>Tu-in Israelte’ gam sung khempeuhah sikseek khat zong kimu lo hi; bang hang hiam cih leh Filistiate in, “Hebru mite in amau adingin namsau ahi a, teipi ahi zongin seek kha ding hi,” a ci uh hi;
  </para>
  <para style="p">
    <verse number="20" style="v"/>ahih hangin a lo khawhna tu, a tu-zum, a hei, ahih kei leh a phiaukawi a seek hiam dingin Israelte khempeuh Filistiate kiangah paisuk uh hi;
  </para>
  <para style="p">
    <verse number="21" style="v"/>lo khawhna tu leh tu-zum seek hiamna thaman in shekel seh-thum-suah-seh-nih hi a, hei seek hiam thaman leh ciangkhut-a sik phuh thaman in shekel khat seh-thum-suah-seh-khat ahi hi.
  </para>
  <para style="p">
    <verse number="22" style="v"/>Tua ahih ciangin gal kido ni-in Saul leh Jonathan tawh a om mite khat peuhpeuh’ khut sungah namsau ahi a, teipi ahi zongin om lo hi; ahih hangin Saul leh a tapa Jonathan in nei uh hi.
  </para>
  <para style="p">
    <verse number="23" style="v"/>Tua ciangin Filistia mite in Mikmash paina Ciangka a cing dingin mi sawl uh hi.
  </para>
  <chapter number="14" style="c"/>
  <para style="p">
    <verse number="1" style="v"/>Ni khat ni-in Saul’ tapa Jonathan in ama galhiam a pua tangvalpa kiangah, “Hong pai in, gal khat-a Filistia khuacingte kiangah pai ni,” a ci hi. Ahih hangin amah in a pa kiangah gen lo hi.
  </para>
  <para style="p">
    <verse number="2" style="v"/>Saul pen Migron-a om mang-kawlsing nuai-a Gebeah nawl-ah om hi; amah tawh a om mite zaguk bang pha a,
  </para>
  <para style="p">
    <verse number="3" style="v"/>Shiloh-ah Topa’ siampi Eli’ tapa Finehas, a tapa Ikabod, a sanggampa Ahitub’ tapa Ahijah in siampi-puan silh hi. Mite in Jonathan a paikhiat khit lam thei lo uh hi.
  </para>
  <para style="p">
    <verse number="4" style="v"/>Filistia khuacingte’ omna-ah pai dingin Jonathan in a ngimna ciangka a pang khatah suangdawk khat omin a pang lang khatah zong suangdawk khat mah om hi; a khat’ min in Bozez hi a, a lang khat min in Seneh ahi hi.
  </para>
  <para style="p">
    <verse number="5" style="v"/>Suangdawk khat in Mikmash mai leilu lamah dawkin a khat in Geba mai leitaw lamah dawk hi.
  </para>
  <para style="p">
    <verse number="6" style="v"/>Tua ciangin Jonathan in ama galhiam a pua tangvalpa kiangah, “Hong pai in, vun ki-at lo hih khuacingte kiangah pai ni; Topa in eite adingin hong hih kha ding hi; bang hang hiam cih leh hong hotkhiat nadingin a tam a tawm in Topa nawngkai sak lo ding hi,” a ci hi.
  </para>
  <para style="p">
    <verse number="7" style="v"/>Tua ciangin a galhiam puapa in ama kiangah, “Na lungsim in a sawm khempeuh hih in; en in, nang tawh ka om a, nang lungsim mah bangin kei lungsim zong ahi hi,” a ci hi.
  </para>
  <para style="p">
    <verse number="8" style="v"/>Tua ciangin Jonathan in, “En in, hua mite kiangah galkah-in amaute kiangah i va kilak ding hi.
  </para>
  <para style="p">
    <verse number="9" style="v"/>Amaute in, ‘Note kiangah kong pai mateng uh hong ngak un,’ hong cih leh i omna mun-ah taang loin i ding ding a, amaute kiangah i paito kei ding hi.
  </para>
  <para style="p">
    <verse number="10" style="v"/>Ahih hangin amaute in, ‘Ko kiangah hong paito un,’ hong cih uh leh eite i paito ding hi; bang hang hiam cih leh Topa in eite khut sungah amaute hong pia khin hi. Hih in eite adingin lim hong hi ding hi,” a ci hi.
  </para>
  <para style="p">
    <verse number="11" style="v"/>Tua ahih ciangin Filistia khuacingte kiangah amau tegel va kilak uh hi; Filistiate in, “En un, a bukna uh leivang panin Hebru mite hong pusuakkhia uh hi,” a ci uh hi.
  </para>
  <para style="p">
    <verse number="12" style="v"/>Khuacing mite in Jonathan leh a galhiam puapa na hopih uh a, “Ko kiangah hong paito un, na khat kong lak ding uh hi,” a ci uh hi. Tua ciangin Jonathan in a galhiam puapa kiangah, “Ka nung hong zuito in; bang hang hiam cih leh Topa in Israelte khut sungah amaute pia khin hi,” a ci hi.
  </para>
  <para style="p">
    <verse number="13" style="v"/>Tua ciangin Jonathan a khut leh a khe tawh kahto-in a galhiam puapa a nungah pai hi. Amaute Jonathan mai-ah puk uh a, a galhiam puapa in ama nungah amaute that hi;
  </para>
  <para style="p">
    <verse number="14" style="v"/>Jonathan leh a galhiam puapa in a hih tua mi thah masak tungin lo eka khat dung zui-in, lo kaihna kuak dung tawn lang tan sungah mihing sawmnih bang pha hi.
  </para>
  <para style="p">
    <verse number="15" style="v"/>Tua ciangin giahphual sung, gam sung, leh mite lakah apkhapna om hi; khuacingte leh galsimte nangawn liing uh hi; ziin liing hi; buaina lianpi mahmah khat hong suak hi.
  </para>
  <para style="p">
    <verse number="16" style="v"/>Benjaminte’ gam sunga Gibeah-a Saul’ galvilte in en uh hi; en in, alang alangah mihonte kikhin maimai hi.
  </para>
  <para style="p">
    <verse number="17" style="v"/>Tua ciangin Saul in amah tawh a omkhawm mite kiangah, “Mi sim un la, eite kiang panin kua paikhia hiam thei un,” a ci hi. Amaute in mi a sim khit uh ciangin, en in, Jonathan leh a galhiam puapa om lo hi.
  </para>
  <para style="p">
    <verse number="18" style="v"/>Tua ciangin Saul in Ahijah kiangah, “Pasian’ thuciamna singkuang hih lai-ah hong paipih in,” a ci hi. Bang hang hiam cih leh tua hun lai takin Pasian thuciamna singkuang Israel mite tawh pai hi.
  </para>
  <para style="p">
    <verse number="19" style="v"/>Saul in siampipa a hopih lai takin Filistiate’ giahphuala buaina hong lian semsem hi; tua ciangin Saul in siampipa kiangah, “Tua thuciamna singkuang lawng nawn kei in,” a ci hi.
  </para>
  <para style="p">
    <verse number="20" style="v"/>Tua ciangin Saul leh amah tawh a om mi khempeuh kikhawmin gal phualah pai uh hi; en in, a galte khempeuh’ namsau in amau’ lawmte mah hih ciat a, kitawhnawina lianpi khat na om hi.
  </para>
  <para style="p">
    <verse number="21" style="v"/>Tu-in tua hun ma-in Filistiate tawh omkhawm khinin giahphual-ah amaute tawh a pai khinsa Hebru mite nangawn Saul leh Jonathan tawh a om khawm Israelte tawh a kipawl dingin kihei uh hi.
  </para>
  <para style="p">
    <verse number="22" style="v"/>Tua mah bangin, Filistiate a taina thu Efraim mual tung gam-a a bu Israel mite khempeuh in a zak uh ciangin amaute in zong gal phualah nakpi takin amaute nung delh uh hi.
  </para>
  <para style="p">
    <verse number="23" style="v"/>Tua ahih ciangin Topa in Israelte tua ni-in honkhia hi; gal kidona in Beth-aven kheng hi.
  </para>
  <para style="p">
    <verse number="24" style="v"/>Israel mite tua ni-in lungkham uh hi; bang hang hiam cih leh Saul in mite tungah kiciamna khat koih a, “Tu nitak mateng leh ka galte ka thuk matengin an a nepa in samsiatna ngah ta hen,” a ci hi. Tua ahih ciangin mite khat beek in an ciam lo uh hi.
  </para>
  <para style="p">
    <verse number="25" style="v"/>Mi khempeuh tulak tung uh hi; lei lakah khuaizu om hi.
  </para>
  <para style="p">
    <verse number="26" style="v"/>Mite tulak a lut uh ciangin, en in, a khuaizu taak a, ahih hangin kuamah in a kam sungah a khut tun’ lo hi; bang hang hiam cih leh mite in tua kiciamna kihta uh hi.
  </para>
  <para style="p">
    <verse number="27" style="v"/>Ahih hangin a pa in kiciamna tawh mite a thuhilhna Jonathan in za lo hi; tua ahih ciangin amah in a khut sunga om a ciangkhut dawn dawk sakin khuaibu sungah diah a, a kam-ah a khut tun’ hi; tua ciangin a tha hatkik hi.
  </para>
  <para style="p">
    <verse number="28" style="v"/>Tua ciangin mite khat in, “Na pa in kiciamna khat tawh nakpi takin mite thuhilh a, ‘Tu ni-in an a ne mipa in samsiatna ngah ta hen,’ ci hi,” a ci hi. Mite gim mahmah uh hi.
  </para>
  <para style="p">
    <verse number="29" style="v"/>Tua ciangin Jonathan in, “Ka pa in gamsung nawngkaisak hi; hih khuaizu tawmno khat ka ciapna hangin ka tha a hatkikna mu un.
  </para>
  <para style="p">
    <verse number="30" style="v"/>Mite in tu ni-in a ut ut-un amau muhsa galte’ an kinusiate ne leh bangzah takin hoihzaw ding ahi hiam; bang hang hiam cih leh tu-in Filistiate tam kithat lo hi,” a ci hi.
  </para>
  <para style="p">
    <verse number="31" style="v"/>Amaute in tua ni-in Mikmash panin Aijalon ciang dong Filistiate sattuk uh hi. Tua ciangin mite gim mahmah uh hi;
  </para>
  <para style="p">
    <verse number="32" style="v"/>van kinusiate tungah mite va leengin, tuu leh bawngtal leh bawngnote a tuahtuah munah that uh hi; tua ciangin mite in tuate a si tawh ne uh hi.
  </para>
  <para style="p">
    <verse number="33" style="v"/>Tua ciangin amaute in Saul kiangah gen uh a, “En in, a si tawh nekna hangin Topa tungah mite khial uh hi,” a ci uh hi. Tua ciangin amah in, “Na zuau gamtat khin uh hi; suangtum lian khat kei kiang hih lai-ah hong khuk dih un,” a ci hi.
  </para>
  <para style="p">
    <verse number="34" style="v"/>Tua ciangin Saul in, “Mite lakah note pai un la, amaute kiangah, ‘Mi khempeuh in a bawngtal ahi a, a tuu ahi zongin hih lai-ah hong paipih hen la, ne un; a si tawh nekna hangin Topa tungah khial kei un,’ ci un,” a ci hi. Tua ahih ciangin mi khempeuh in tua zanin a bawngtal uh hong paipihin tua mun-ah go uh hi.
  </para>
  <para style="p">
    <verse number="35" style="v"/>Tua ciangin Saul in Topa ading biakna tau khat lam hi; tua in Topa adingin a lam masak biakna tau ahi hi.
  </para>
  <para style="p">
    <verse number="36" style="v"/>Tua ciangin Saul in, “Filistiate kiangah zanin paisukin zingsang khuavak mateng amaute va sugawp ni; amaute mi khat zong siit kei ni,” a ci hi. Tua ciangin amaute in, “Hoih na sak peuhpeuh hih in,” a ci uh hi. Ahih hangin siampipa in, “Hih lai-ah Pasian kiang nai-ni,” a ci hi.
  </para>
  <para style="p">
    <verse number="37" style="v"/>Tua ciangin Saul in Pasian kiangah thu dong a, “Filistiate’ kiangah ka paisuk ding hiam? Israelte’ khut sungah amaute na pia ding hiam?” a ci hi. Ahih hangin tua ni-in amah in dawng lo hi.
  </para>
  <para style="p">
    <verse number="38" style="v"/>Tua ciangin Saul in, “Mi a makaite khempeuh aw, hih lai-ah hong pai un; hih mawhna tu ni-in hong pian’na thei un la mu un.
  </para>
  <para style="p">
    <verse number="39" style="v"/>Bang hang hiam cih leh Israelte a honkhia Topa a nuntak mah bangin, ka tapa Jonathan tungah tua mawhna a om leh zong, amah a si taktak ding hi,” a ci hi. Ahih hangin mite lak panin amah a dawng mi khat zong om lo hi.
  </para>
  <para style="p">
    <verse number="40" style="v"/>Tua ciangin amah in Israelte khempeuh tungah, “Note lang khatah na om ding uh a, kei leh ka tapa Jonathan a lang khatah ka om ding uh hi,” a ci hi. Tua ciangin mite in Saul kiangah, “Hoih na sak bangin hih in,’ a ci uh hi.
  </para>
  <para style="p">
    <verse number="41" style="v"/>Tua ahih ciangin Saul in, “Israelte’ Pasian Topa aw, bang hangin tuni-in na nasempa hong dawng lo na hi hiam? Hih mawhna kei tungah a hi a, ka tapa Jonathan’ tungah ahi zongin a om leh, Israelte’ Pasian, Topa aw, Urim hong pia in; ahih hangin hih mawhna na mi Israelte tungah om ahih leh Thummim hong pia in,” a ci hi. Tua ciangin Jonathan leh Saul kila a, ahih hangin mite suakta hi.
  </para>
  <para style="p">
    <verse number="42" style="v"/>Tua ciangin Saul in, “Kei leh ka tapa Jonathan kikal-ah ai saan un,” a ci hi. Tua ciangin Jonathan kila hi.
  </para>
  <para style="p">
    <verse number="43" style="v"/>Tua ciangin Saul in Jonathan kiangah, “Na gamtatnasa hong gen in,” a ci hi. Jonathan in ama kiangah gen a, “Ka khut sunga om ciangkhut dawn tawh khuaizu tawm khat ka ciam hi; hih lai-ah ka om hi, kei ka si ding hi,” a ci hi.
  </para>
  <para style="p">
    <verse number="44" style="v"/>Tua ciangin Saul in, “Nang na sih taktak kei taakleh Pasian in kei hong dawm kei ta hen, Jonathan aw,” ci-in a kiciam hi.
  </para>
  <para style="p">
    <verse number="45" style="v"/>Tua ciangin mite in Saul kiangah, “Israelte sungah hih gualzawhna lian a piangsak Jonathan si ding ahi hiam? Hi dek peuhmah lo ding! Topa a nuntak mah bangin, a lu tunga sam khat zong lei lakah kia lo ding hi; bang hang hiam cih leh amah in Pasian tawh tu ni-in tua thu piangsak hi,” a ci uh hi. Tua ahih ciangin mite in Jonathan tankhia uh a, amah si lo hi.
  </para>
  <para style="p">
    <verse number="46" style="v"/>Tua ciangin Filistiate a delhna panin Saul paito hi; Filistiate amau’ mun-ah ciah uh hi.
  </para>
  <para style="p">
    <verse number="47" style="v"/>Saul in Israelte tungah kumpi nasep a lak khit ciangin mun khempeuh-a ama galte khempeuh, Moab, Ammonte, Edom, Zobah kumpite, leh Filistiate a do hi; a kiheina peuhpeuh-ah amah in amaute a sia lam vive-in koih hi.
  </para>
  <para style="p">
    <verse number="48" style="v"/>Amah in hang takin hih-in Amalekte vatgawp a, amaute a sugawp mite’ khut sung panin Israelte honkhia hi.
  </para>
  <para style="p">
    <verse number="49" style="v"/>Tu-in Saul’ tapate in Jonathan, Ishvi, leh Malkhishua ahi hi; hihte in a tanu nihte’ min ahi hi: a tacil min in Merab hi a, a nauzaw’ min in Mikhal ahi hi;
  </para>
  <para style="p">
    <verse number="50" style="v"/>tua ciangin Saul’ zi min in Ahinoam hi a, Ahima-az’ tanu ahi hi. A galkap mangpa’ min in Abner hi a, Saul’ pano Ner’ tapa ahi hi;
  </para>
  <para style="p">
    <verse number="51" style="v"/>Saul’ pa Kish leh Abner’ pa Ner in Abiel’ tapate ahi uh hi.
  </para>
  <para style="p">
    <verse number="52" style="v"/>Saul’ nuntak sung khempeuh Filistiate tawh nakpi tak-a kidona om hi; Saul in mi thahat khat peuhpeuh ahi a, mi hang khat peuhpeuh ahi zongin a muh ciangin tua mipa amah tawh kipawl sak hi.
  </para>
  <chapter number="15" style="c"/>
  <para style="p">
    <verse number="1" style="v"/>Samuel in Saul kiangah, “Topa in ama mi Israelte tungah kumpi dingin nang sathau a nilh dingin kei hong sawl hi; tua ahih ciangin tu-in Topa’ kammalte ngai in.
  </para>
  <para style="p">
    <verse number="2" style="v"/>Mi honte’ Topa in hih bangin ci hi, ‘Amaute Izipt panin hong paikhiat lai-in amaute in lampi-ah Israelte a nialna uh hangin Amalek mite daan ka tat ding hi.
  </para>
  <para style="p">
    <verse number="3" style="v"/>Tu-in pai-in Amalek mite vatgawp un la, amaute’ neih khempeuh susia mang khin un; amaute siit loin, numei leh pasal, naupang leh nawine laite, bawngte leh tuu, kalaoh leh la, that un,’ ci hi,” a ci hi.
  </para>
  <para style="p">
    <verse number="4" style="v"/>Tua ahih ciangin Saul in mite sam a, Telaim-ah khe galkap mi tulzanih leh Judah mi tulsawm kaikhawm hi.
  </para>
  <para style="p">
    <verse number="5" style="v"/>Tua ciangin Amalek khuapi-ah Saul hong pai-in kuam sungah pang sim hi.
  </para>
  <para style="p">
    <verse number="6" style="v"/>Tua ciangin Saul in Ken mite kiangah, “Pai un, kihemkhia un, Amalekte lak panin paikhia suk un, tua hi kei leh note amaute tawh kong susia khawm kha ding hi; bang hang hiam cih leh Izipt panin amaute hong paikhiat lai-in Israel mite khempeuh tungah migitna na lak uh hi,” a ci hi. Tua ahih ciangin Amalekte lak panin Kente kihemkhia uh hi.
  </para>
  <para style="p">
    <verse number="7" style="v"/>Tua ciangin Saul in Havilah panin Izipt nisuahna lam-a om Shur ciang dong Amalekte zo hi.
  </para>
  <para style="p">
    <verse number="8" style="v"/>Amah in Amalekte kumpipa Agag a hingin man a, mi khempeuh namsau tawh thatmang hi.
  </para>
  <para style="p">
    <verse number="9" style="v"/>Ahih hangin Saul leh mite in Agag, leh a hoih pen tuute leh bawngtalte leh gannote, leh tuunote leh a hoih khempeuh khawi uh a, tuate thatmang lo uh hi; a kisimmawh bangmah a man lo khempeuh amaute in thatmang uh hi.
  </para>
  <para style="p">
    <verse number="10" style="v"/>Topa’ thu Samuel tungah hong tung hi;
  </para>
  <para style="p">
    <verse number="11" style="v"/>“Kumpi-in Saul ka koih ka kisik hi; bang hang hiam cih leh amah in keimah zuihna panin kihei kik a, ka thupiaknate sem lo hi,” a ci hi. Tua ciangin Samuel heh hi; zan tawntung Topa’ tungah kiko hi;
  </para>
  <para style="p">
    <verse number="12" style="v"/>Tua ciangin Saul dawn dingin zingsangin Samuel tho baih hi; tua ciangin Samuel kiangah, “Karmel-ah Saul hong pai hi, en in, amah in ama adingin phawkna mual khat phutin, kihei-in paisuak a, Gilgal-ah paisuk hi,” kici hi.
  </para>
  <para style="p">
    <verse number="13" style="v"/>Tua ciangin Saul kiangah Samuel hong pai a, Saul in ama kiangah, “Topa’ thupha na tungah hong tung hen; Topa’ thupiakna ka sem khin hi,” a ci hi.
  </para>
  <para style="p">
    <verse number="14" style="v"/>Tua ciangin Samuel in, “Tua ahih leh ka bil-a tuu hamna leh ka zak bawngtalte’ hamna bang ahi hiam?” a ci hi.
  </para>
  <para style="p">
    <verse number="15" style="v"/>Saul in, “Amaute in Amalekte kiang panin tuate hong paipih uh hi; bang hang hiam cih leh Topa na Pasian tungah biakna piak nadingin a limcipen tuute leh bawngtalte mite in siit uh hi; a dangte ka thatmang khin uh hi,” a ci hi.
  </para>
  <para style="p">
    <verse number="16" style="v"/>Tua ciangin Samuel in Saul kiangah, “Khawl in! Topa in tu zan-a kei kiangah hong gen thu nang kiangah kong gen ding hi,” a ci hi. Tua ciangin amah in ama kiangah, “Hong gen in,” a ci hi.
  </para>
  <para style="p">
    <verse number="17" style="v"/>Tua ciangin Samuel in, “Nang na kineu ngaihsut hun a om hangin, tu-in nang in Israel minamte’ lutang hilo na hi hiam? Topa in Israelte tungah kumpi-in nang sathau hong nilh hi.
  </para>
  <para style="p">
    <verse number="18" style="v"/>Topa in nasem dingin nang hong sawl a, ‘Pai in, mawhnei Amalekte va susia mang in la, amaute a bei mang mateng va do in,’ hong ci hi.
  </para>
  <para style="p">
    <verse number="19" style="v"/>Tua ahih ciangin bang hangin Topa’ aw ngai lo na hi hiam? Bang hang in van kinusiate bawhin Topa muhna-ah a sia gamta na hi hiam?” a ci hi.
  </para>
  <para style="p">
    <verse number="20" style="v"/>Tua ciangin Saul in Samuel kiangah, “Keimah in Topa’ aw ka ngai a, Topa in hong sawl nasepna-ah pai khinin, Amalek kumpipa Agag kong ciahpih khin a, Amalekte ka susiamang khin hi.
  </para>
  <para style="p">
    <verse number="21" style="v"/>Ahih hangin mite in a kinusiate, tuute leh bawngtalte, suksiat dinga a ki-ap na hoih pente Gilgal-ah Topa na Pasian piak dingin la uh hi,” a ci hi.
  </para>
  <para style="p">
    <verse number="22" style="v"/>Tua ciangin Samuel in,
  </para>
  <para style="p">
    <verse number="23" style="v"/>Bang hang hiam cih leh lehdona in aisan mawhna bangmah hi a, lungkhauhna in mawhna leh milim biakna mah bang hi. Nangmah in Topa’ thu nial khin na hih manin, amah in zong kumpi hihna panin nang hong nolh khin hi,” a ci hi.
  </para>
  <para style="p">
    <verse number="24" style="v"/>Tua ciangin Saul in Samuel kiangah, “Ka khial khin hi; bang hang hiam cih leh keimah in mite kihta-in amau’ aw ngai ka hih manin Topa’ thupiakna leh nangma thute ka palsat khin hi.
  </para>
  <para style="p">
    <verse number="25" style="v"/>Tua ahih ciangin, tu-in kong thum hi, ka khialhna hong maisak in la, Topa ka biak theih nadingin kei tawh hong kileh kik in,” a ci hi.
  </para>
  <para style="p">
    <verse number="26" style="v"/>Tua ciangin Samuel in Saul kiangah, “Nang tawh kong kileh kik kei ding hi; bang hang hiam cih leh nangmah in Topa’ thu na nial khin a, Topa in nang Israelte tungah kumpi hihna panin hong nolh khin hi,” a ci hi.
  </para>
  <para style="p">
    <verse number="27" style="v"/>A paikhia dingin Samuel a kihei lai takin Saul in a puantualpi mong-in len a, a puan kikeek hi.
  </para>
  <para style="p">
    <verse number="28" style="v"/>Tua ciangin Samuel in ama kiangah, “Topa in Israelte kumpi gam nang tung panin tu ni-in bal khia-in nang sangin a hoihzaw na vengpa tungah pia khin hi.
  </para>
  <para style="p">
    <verse number="29" style="v"/>Israelte’ minthan’na in zong zuau gen lo ding a, zong kisik lo ding hi; bang hang hiam cih leh a kisik dingin amah in mi hi lo hi,” a ci hi.
  </para>
  <para style="p">
    <verse number="30" style="v"/>Tua ciangin amah in, “Ka khial khin hi; ahi zongin tu-in keima mi upate mai leh Israelte mai-ah kei hong pahtawi in la, Topa na Pasian ka biak theih nadingin kei tawh hong kileh kik in,” a ci hi.
  </para>
  <para style="p">
    <verse number="31" style="v"/>Tua ahih ciangin Saul nung zui-in Samuel kileh kik hi; Saul in Topa bia hi.
  </para>
  <para style="p">
    <verse number="32" style="v"/>Tua ciangin Samuel in, “Amalekte’ kumpi Agag hih lai ka kiangah hong paipih in,” a ci hi. Tua ciangin Agag launa liin’na tawh ama kiangah hong pai hi. Agag in, “Sih ding lungkhamna hong tung taktak ta hi,” a ci hi.
  </para>
  <para style="p">
    <verse number="33" style="v"/>Tua ciangin Samuel in, “Na namsau in numeite ta bei-in a bawl mah bangin na nu zong numeite lakah ta bei hi ding hi,” a ci hi. Tua ciangin Samuel in Topa mai Gilgal-ah Agag semnen hi.
  </para>
  <para style="p">
    <verse number="34" style="v"/>Tua ciangin Samuel Ramah-ah pai hi; Gibeah-a a inn-ah Saul zong ciahto hi.
  </para>
  <para style="p">
    <verse number="35" style="v"/>Samuel in ama sih ni dong Saul mu kik lo hi; ahih hangin Saul hangin Samuel dah hi. Israelte tungah kumpi-in Saul a koih manin Topa kisik hi.
  </para>
  <chapter number="16" style="c"/>
  <para style="p">
    <verse number="1" style="v"/>Topa in Samuel kiangah, “Israelte tungah kumpi hihna panin amah ka nolh khitna mu napi-in Saul’ hangin bang tan vei dah ding na hi hiam? Na sathau biing-ah sathau thun in la, pai in; Bethlehem mi Jessi kiangah kong sawl ding hi; bang hang hiam cih leh ama tapate lak panin keima ading kumpi khat ka la khin hi,” a ci hi.
  </para>
  <para style="p">
    <verse number="2" style="v"/>Samuel in, “Bangci pai theih ding ka hi hiam? Saul in za leh, amah in kei hong that ding hi,” a ci hi. Tua ciangin Topa in, “Bawngla khat paipih in la, Topa tungah biakna pia dingin kong pai hi,’ ci in.
  </para>
  <para style="p">
    <verse number="3" style="v"/>Biakpiakna-ah Jessi samin na hih ding na tungah kong lak ding hi; nang tungah a min kong genpa sathau nong nilhsak ding hi,” a ci hi.
  </para>
  <para style="p">
    <verse number="4" style="v"/>Topa’ thupiak bangin Samuel gamta-in Bethlehem ah pai hi. Tua khuapi upate a liingsa-in amah dawn dingin hong pai uh a, “Thu hoih a, hong pai na hi hiam?” a ci uh hi.
  </para>
  <para style="p">
    <verse number="5" style="v"/>Amah in, ‘Thu hoih hi; Topa tungah biakna pia dingin kong pai hi; note ki-ap un la, biakpiakna-ah kei tawh hong pai un,” a ci hi. Amah in Jessi leh a tapate ap-in, biakpiakna-ah amaute sam hi.
  </para>
  <para style="p">
    <verse number="6" style="v"/>Amaute hong tun’ ciangin amah in Jessi’ tapa Eliab enin, “Topa’ sathau nilhpa ama mai-ah om taktak hi,” ci-in ngaihsun hi.
  </para>
  <para style="p">
    <verse number="7" style="v"/>Ahih hangin Topa in Samuel kiangah, “A tungtham hita leh a tun’ san’na hita leh en kei in; bang hang hiam cih leh amah ka nolh hi; bang hang hiam cih leh Topa in mihingte’ muh bangin mu lo hi; mihingte in a pua lama kilangte en a, ahih hangin Topa in a lungsim en hi,” a ci hi.
  </para>
  <para style="p">
    <verse number="8" style="v"/>Tua ciangin Jessi in a tapa Abinadab samin Samuel mai-ah amah paisak hi. Amah in, “Topa in hihpa zong teel lo hi,” a ci hi.
  </para>
  <para style="p">
    <verse number="9" style="v"/>Tua ciangin Jessi in Shammah paisak hi. Amah in, “Topa in hihpa zong teel lo hi,” a ci hi.
  </para>
  <para style="p">
    <verse number="10" style="v"/>Tua ciangin Jessi in a tapa sagihte Samuel mai-ah paisak hi. Samuel in Jessi kiangah, “Topa in hih mite teel lo hi,” a ci hi.
  </para>
  <para style="p">
    <verse number="11" style="v"/>Tua ciangin Samuel in Jessi kiangah, “Na tapate khempeuh hih lai-ah om kim ahi hiam?” a ci hi. Amah in, “A nautum pen om lai hi; ahih hangin en in, amah in tuute cing hi,” a ci hi. Tua ciangin Samuel in Jessi kiangah, “Amah samsak in la, hong paipih in; bang hang hiam cih leh hihlai-ah amah hong tun’ mateng eite an ne-in i tu kei ding hi,” a ci hi.
  </para>
  <para style="p">
    <verse number="12" style="v"/>Jessi in amah samsakin amah hong tumpih hi. Amah in cidam mel pua-in, a mitte hoih a, a mel hoih hi. Tua ciangin Topa in, “Ding in, amah sathau nilh in; bang hang hiam cih leh hihpa in amah ahi hi,” a ci hi.
  </para>
  <para style="p">
    <verse number="13" style="v"/>Tua ciangin Samuel in a sathau biing sunga sathau la-in a sanggamte laizangah amah sathau nilh hi. Tua ni a kipanin Topa’ Kha khauh takin David tungah hong tung hi. Tua ciangin Samuel ding-in Ramah ah ciah hi.
  </para>
  <para style="p">
    <verse number="14" style="v"/>Tu-in Saul tung panin Topa’ Kha paikhia a, Topa kiang panin kha gilo in amah gimsak hi.
  </para>
  <para style="p">
    <verse number="15" style="v"/>Saul’ nasemte in ama kiangah, “Tu-in en in, Pasian kiang panin kha gilo in nang hong gimsak hi.
  </para>
  <para style="p">
    <verse number="16" style="v"/>Tu-in na mai-a om nasemte in laiza lasakna a tum siam mi khat a zon’ nadingin ka topa un na nasemte thu pia in; Pasian kiang panin kha gilo na tungah hong tun’ ciangin amah in tua hong tum ding a, tua ciangin na ci hong dam ding hi,” a ci hi.
  </para>
  <para style="p">
    <verse number="17" style="v"/>Tua ahih ciangin Saul in a nasemte kiangah, “Lim takin a tum thei khat kei adingin hong zong un la, ka kiangah amah hong paipih un,” a ci hi.
  </para>
  <para style="p">
    <verse number="18" style="v"/>Tangvalte khat in dawngin, “En un, Bethlehem mi Jessi’ tapa, a tum siam, a thahat, a gal hang mi, thugen a siam, a mel hoih khat ka mu hi; Topa in amah tawh omkhawm hi,” a ci hi.
  </para>
  <para style="p">
    <verse number="19" style="v"/>Tua ahih ciangin Saul in Jessi kiangah kamtaite sawl a, “Na tapa David, tuute tawh a ompa, kei kiangah hong sawl in,” a ci hi.
  </para>
  <para style="p">
    <verse number="20" style="v"/>Tua ciangin Jessi in anlum, leh leenggahzu savun thawl khat leh keelno khat a pua la khat la-in, Saul kiangah tuate a tapa David puaksak hi.
  </para>
  <para style="p">
    <verse number="21" style="v"/>Saul kiangah David hong tung a, ama nasepna-ah lut hi. Saul in nakpi takin amah it a, amah in a galhiam pua-pa suak hi.
  </para>
  <para style="p">
    <verse number="22" style="v"/>Saul in Jessi kiangah mi sawlin, “Keima nasepna-ah David hong omsak in; bang hang hiam cih leh keima muhna-ah amah in maipha mu hi,” ci sak hi.
  </para>
  <para style="p">
    <verse number="23" style="v"/>Pasian kiang pan-a kha gilo Saul tungah a om peuhmah ciangin David in laiza la-in a khut tawh tum hi; tua ahih ciangin Saul thak suakin a cidam a, ama kiang panin khagilo kihemkhia hi.
  </para>
  <chapter number="17" style="c"/>
  <para style="p">
    <verse number="1" style="v"/>Tu-in Filistiate in galdo dingin a galkapte khawm uh hi; Judahte gam Sokoh ah amaute kikhawm uh a, Sokoh leh Azekah kikal Efesdammim ah giahphual sat uh hi.
  </para>
  <para style="p">
    <verse number="2" style="v"/>Tua ciangin Saul leh Israel mite kikhawmin Elah kuam-ah giahphual sat uh a, Filistiate do dingin kikhung uh hi.
  </para>
  <para style="p">
    <verse number="3" style="v"/>Filistiate a gal khat mual tungah ding uh a, Israelte a gal khat mual tungah ding-in, amaute’ kikalah guam khat om hi.
  </para>
  <para style="p">
    <verse number="4" style="v"/>Filistiate giahphual panin Gath khuami Goliath a kici a makai, a tun’ pi kua val a sang mi khat hong paikhia hi.
  </para>
  <para style="p">
    <verse number="5" style="v"/>Amah in a lu tungah sumngo siklukhu nei-in, sikpuan tawh amah kithawi a, a puan gihna in sumngo shekel tulnga ahi hi.
  </para>
  <para style="p">
    <verse number="6" style="v"/>Amah in a khete tungah sumngo ngaltuam nei a, a liangkote kikalah sumngo teikhawh kikhai hi.
  </para>
  <para style="p">
    <verse number="7" style="v"/>A teibul in siam lawngpi cia bang hi a, a teipak in sik shekel zaguk gik hi; ama mai-ah a lum puapa pai hi.
  </para>
  <para style="p">
    <verse number="8" style="v"/>Amah ding-in Israel uliante otsanin, “Galdo dingin bang hangin hong kuankhia na hi uh hiam? Keimah in Filistia mi hi-in, note in Saul’ nasemte hilo na hi uh hiam? Note’ adingin mi khat teel un la, tua mipa kei kiangah hong paisuk sak un.
  </para>
  <para style="p">
    <verse number="9" style="v"/>Amah in kei hong doin hong thah zawh leh kote in na nasemte ka hi ding uh hi; ahih hangin keimah in amah zoin ka thah leh note in komau’ nasem hi-in ka na uh na sem ding uh hi,” a ci hi.
  </para>
  <para style="p">
    <verse number="10" style="v"/>Tua ciangin tua Fislistia mipa in, “Tu ni-in Israel uliante kong to hi; i kido theih nadingin mi khat hong pia un,” ci thuah lai hi.
  </para>
  <para style="p">
    <verse number="11" style="v"/>Saul leh Israelte khempeuh in Filistia mipa’ kammalte a zak uh ciangin amaute lungkia-in nakpi takin lau uh hi.
  </para>
  <para style="p">
    <verse number="12" style="v"/>Tu-in David in Judah gam Bethlehem khua-a om Efrathah mi, tapa giat a nei, Jessi min neipa’ tapa ahi hi. Saul hun lai-in tua mipa teek zo-in kum tampi pha ta hi.
  </para>
  <para style="p">
    <verse number="13" style="v"/>Jessi’ tapa a upen thumte in galdona-ah Saul zui khin uh hi; gal sungah a pai a tapa thumte’ min in a ta upa Eliab, leh ama zom-ah Abinadab, leh a thumna in Shammah ahi hi.
  </para>
  <para style="p">
    <verse number="14" style="v"/>David in a nautum pen ahi hi; a upapen thumte in Saul zui uh a,
  </para>
  <para style="p">
    <verse number="15" style="v"/>ahih hangin Bethlehem-a a pa’ tuute a vak dingin Saul kiang panin David kileh kawikawi hi.
  </para>
  <para style="p">
    <verse number="16" style="v"/>Ni sawmli sung zing leh nitakin Filistiapa hong pai-in hong ding hi.
  </para>
  <para style="p">
    <verse number="17" style="v"/>Tua ciangin Jessi in a tapa David kiangah, “Hih ankan seu khat leh hih anlum lum sawm na ute puak dingin guang in la, na ute kiang giahphual ah manlangin va puak in;
  </para>
  <para style="p">
    <verse number="18" style="v"/>a tul a ukpa kiangah zong hih sathaukhal sawmte puak in. Na ute’ om dan va mu in la, amau omzia a kitheihna lim pawlkhat hong ciahpih in,” a ci hi.
  </para>
  <para style="p">
    <verse number="19" style="v"/>Tu-in Filistiate tawh kido-in Saul leh amaute, leh Israel mite khempeuh Elah kuam-ah om uh hi.
  </para>
  <para style="p">
    <verse number="20" style="v"/>Tua ciangin Jessi in amah a thupiak bangin zingsangin David tho baihin, a keem ding mi khat tawh a tuute nusia a, a ante pua-in pai hi; mihonte galphual ah pai-in galdo kikona a ot lai takun amah giahphual va tung hi.
  </para>
  <para style="p">
    <verse number="21" style="v"/>Israelte leh Filistiate, galkap leh galkap a kido dingin kinaih uh hi.
  </para>
  <para style="p">
    <verse number="22" style="v"/>David in van cingpa khut sungah a nate nusia-in galkapte kiangah va tai a, pai-in a ute va hopih hi.
  </para>
  <para style="p">
    <verse number="23" style="v"/>Amaute tawh a kiho lai takin, en in, Gath khuami Filistiate, a makaipi Goliath min nei-pa, Filistia uliante lak panin hong paikhia-in a masa-a mah bangin kam hong pau hi. David in ama kampau za hi.
  </para>
  <para style="p">
    <verse number="24" style="v"/>Israel mite khempeuh in tua mipa a muh uh ciangin ama kiang panin taikhia uh a, lau mahmah uh hi.
  </para>
  <para style="p">
    <verse number="25" style="v"/>Israel mite khat leh khat kiho-in, “Hih hong paikhia mipa na mu ngei hiam? Israelte a to dingin hong paito takpi hi; amah a that mipa tungah kumpipa in hauhna tampi pia-in, ama tanu zong pia ding a, a pa’ innkuante Israelte sungah aana nasep leh siah khempeuh maang sak ding hi,” a ci uh hi.
  </para>
  <para style="p">
    <verse number="26" style="v"/>David in ama kianga ding mite kiangah, “Hih Filistiapa that-in Israelte tung panin hih mindaina a beisakpa adingin bang kihih ding ahi hiam? Amah in a nungta Pasian’ galkapte a to dingin hih dawibia Filistiapa in kua ahi hiam?” a ci hi.
  </para>
  <para style="p">
    <verse number="27" style="v"/>Mite in a kibang mahin amah dawng uh a, “Amah a that mipa tungah tua bangin kihih ding hi,” a ci uh hi.
  </para>
  <para style="p">
    <verse number="28" style="v"/>Tu-in amah in mite kiangah thu a gen ciangin ama u a upapen Eliab in za hi; David tungah Eliab heh mahmah a, amah in, “Bang hangin hong paisuk na hi hiam? Tua tuu tawm khatte gamlakah kua tawh nusia na hi hiam? Na kihai-muan’na leh na lungsim gitlohna ka thei hi; bang hang hiam cih leh gal kidona mu dingin nong paisuk hi,” a ci hi.
  </para>
  <para style="p">
    <verse number="29" style="v"/>David in, “Bang hih ka hi hiam? Kam bek hi lo ahi hiam?” a ci hi.
  </para>
  <para style="p">
    <verse number="30" style="v"/>Tua ciangin ama kiang panin midang khat kiangah kihei-in a kibang mahin thu dong hi; mite in a masa-a mah bangin amah dawng kik uh hi.
  </para>
  <para style="p">
    <verse number="31" style="v"/>David’ kampaute a kizak ciangin amaute in Saul’ kiangah gen kik uh hi; Saul in amah sam sak hi.
  </para>
  <para style="p">
    <verse number="32" style="v"/>Tua ciangin David in Saul kiangah, “Ama hangin kuama lungkia sak kei in; na nasempa pai-in hih Filistiapa tawh ka va kido ding hi,” a ci hi.
  </para>
  <para style="p">
    <verse number="33" style="v"/>Saul in David kiangah, “Amah tawh kido dingin hih Filistiapa’ lang khatah na kuan zo kei ding hi; bang hang hiam cih leh nang in tangval na hi pan a, amah in a tangval-a kipan galkap mi ahi hi,” a ci hi.
  </para>
  <para style="p">
    <verse number="34" style="v"/>Ahih hangin David in Saul kiangah, “Na nasempa in a pa’ tuute a kem zel hi; humpinelkai ahi a, vom ahi zongin hong pai-in tuute lak panin tuuno a mat ciangin,
  </para>
  <para style="p">
    <verse number="35" style="v"/>a nungah delhin vat gawpin a kam sung panin tuuno ka honkhia hi; keimah hih dingin amah hong ding leh keimah in a khamul-in manin vat gawpin ka that hi.
  </para>
  <para style="p">
    <verse number="36" style="v"/>Na nasempa in humpinelkai leh vomte that khin ngei hi; amah in a nungta Pasian' galkapte ninsak ahih manin dawibia hih Filistiapa in tuate khat tawh kibang ding hi,” a ci hi.
  </para>
  <para style="p">
    <verse number="37" style="v"/>Tua ciangin David in, “Humpinelkai khecin leh vom khecin panin kei hong honkhia Topa in hih Filistiapa khut sung panin kei hong honkhia ding hi,” ci thuah lai hi. Tua ciangin Saul in David kiangah, “Pai in, Topa in nang hong ompih ta hen!” a ci hi.
  </para>
  <para style="p">
    <verse number="38" style="v"/>Tua ciangin Saul in a galvante David silhsak hi, amah in a lu tungah sumngo lukhu khusakin, sikpuan silhsak hi.
  </para>
  <para style="p">
    <verse number="39" style="v"/>Tua ciangin David in a galdalnate tungah a namsau khih a, amah kingeinaseh lo ahih manin lam pai dingin a kithawi leh pai thei lo hi. Tua ciangin David in Saul kiangah, “Hihte tawh ka pai thei kei hi; bang hang hiam cih leh ka kingeinaseh kei hi,” a ci hi. David in tuate suahkhia hi.
  </para>
  <para style="p">
    <verse number="40" style="v"/>Tua ciangin amah in a khut-ah a ciangkhut la-in, lui panin suangmai tang nga tengin a tuucin’ thung-ip, a ip sungah tuate koih hi; a khut sungah a suanglotna tawi a, Filistiapa nai-ah amah pai hi.
  </para>
  <para style="p">
    <verse number="41" style="v"/>Tua ciangin a mai-ah a lum puapa tawh Filistiapa hong paisukin David hong naih hi.
  </para>
  <para style="p">
    <verse number="42" style="v"/>Filistiapa khuadakin David a muh ciangin amah in simmawh hi; bang hang hiam cih leh amah a tangval pan, a cidam tuak, a mel hoih khat hi lel hi.
  </para>
  <para style="p">
    <verse number="43" style="v"/>Tua ciangin Filistiapa in David kiangah, “Ciangkang tawh kei kiangah nong pai nadingin kei in ui ka hi hiam?” a ci hi. Filistiapa in ama pasiante tawh David samsia hi.
  </para>
  <para style="p">
    <verse number="44" style="v"/>Filistiapa in David kiangah, “Ka kiangah hong pai in, huih lak vasate leh gamlak gamsate tungah na sa ka pia ding hi,” a ci hi.
  </para>
  <para style="p">
    <verse number="45" style="v"/>Tua ciangin David in Filistiapa kiangah, “Namsau leh teipi leh teikhawh tawh kei kiangah nang nong kuan hi; ahih hangin kei in Israel galkapte’ Pasian, mihonte’ Topa, nangmah in na to mipa’ min tawh nang kiangah kong kuan hi.
  </para>
  <para style="p">
    <verse number="46" style="v"/>Tu ni-in Topa in ka khut sungah nang hong pia ding a, keimah in nang hong sattukin na lu ka tankhia ding hi; tua ciangin tu ni-in huih lak vasate leh leitung ganhingte tungah Filistia mi a site’ luanghawmte ka pia ding hi; Israelte sungah Pasian khat a om lam leitung mi khempeuh in a theih nading,
  </para>
  <para style="p">
    <verse number="47" style="v"/>leh Topa in namsau leh teipi tawh a hotkhiat lohna thu hih a kikhawm khempeuh in a theih nading ahi hi; bang hang hiam cih leh galdona in Topa aa hi a, amah in kote khut sungah note hong pia ding hi,” a ci hi.
  </para>
  <para style="p">
    <verse number="48" style="v"/>David tawh kituah dingin Filistiapa ding-in hong pai a, hong naih ciangin David zong Filistiapa tawh kituah dingin manlangin gal mai-ah delh hi.
  </para>
  <para style="p">
    <verse number="49" style="v"/>Tua ciangin David in a khut-in a thung-ip sawkin suangtang khat la a, lawnin Filistiapa’ taltang kha hi; a taltang ah a suang tum a, lei lakah amah maipuk hi.
  </para>
  <para style="p">
    <verse number="50" style="v"/>Tua ahih ciangin David in suanglotna khat leh suang khat tawh Filistiapa zo a, Filistiapa kha-in that hi; David khut sungah namsau om lo hi.
  </para>
  <para style="p">
    <verse number="51" style="v"/>Tua ciangin David tai-in Filistiapa tungah ding a, a namsau la-in a paai panin dok a, amah thatin tua tawh a lu tankhia hi. Filistiate in a makaipa uh a sihna a theih uh ciangin amaute tai uh hi.
  </para>
  <para style="p">
    <verse number="52" style="v"/>Tua ciangin Israelte leh Judah mite awngin ding uh a, Gath leh Ekron kulh kongpi ciang dong Filistiate delh uh ahih manin Sha-araim panin Gath leh Ekron ciang dong Filistia mi a liamte lampi-ah puk uh hi.
  </para>
  <para style="p">
    <verse number="53" style="v"/>Tua ciangin Filistiate a delhna panun Israelte hong ciahkik uh a, amaute in amau’ giahphual luhsak uh hi.
  </para>
  <para style="p">
    <verse number="54" style="v"/>David in Filistiapa’ lutang la-in Jerusalem ah paipih hi; ahih hangin amah in a gal kidalna ama puanbuk-ah koih hi.
  </para>
  <para style="p">
    <verse number="55" style="v"/>Filistiapa do-in David a kuan khitna Saul in a muh ciangin galkap mangpa Abner kiangah, “Abner aw, hih tangvalpa kua tapa ahi hiam?” a ci hi. Abner in, “Na nuntakna a hin’ mah bangin, Kumpipa aw, ka thei kei hi,” a ci hi.
  </para>
  <para style="p">
    <verse number="56" style="v"/>Tua ciangin kumpipa in, “Tangvalpa kua tapa ahi hiam kan in,” a ci hi.
  </para>
  <para style="p">
    <verse number="57" style="v"/>Filistiapa a thahna panin David hong ciah ciangin Abner in amah samin a khut sunga Filistiapa’ lutang tawh Saul mai-ah amah paipih hi.
  </para>
  <para style="p">
    <verse number="58" style="v"/>Saul in ama kiangah, “Tangval aw, kua tapa na hi hiam?” a ci hi. David in dawng in, “Bethlehem khuami na nasempa Jessi’ tapa ka hi hi,” a ci hi.
  </para>
  <chapter number="18" style="c"/>
  <para style="p">
    <verse number="1" style="v"/>David leh Saul a kiho khit a kipanin Saul’ tapa Jonathan in David it mahmah a, Jonathan in ama pumpi zahin it hi.
  </para>
  <para style="p">
    <verse number="2" style="v"/>Saul in tua ni-a kipanin ama kiangah David omsak a, a pa’ inn-ah ciah sak lo hi.
  </para>
  <para style="p">
    <verse number="3" style="v"/>Tua ciangin Jonathan in David tawh thuciamna khat bawl hi.
  </para>
  <para style="p">
    <verse number="4" style="v"/>Jonathan in ama tunga om a puantualpi suah-in David pia a, a gal kidalna, leh a namsau nangawn leh a thal leh a kawnggak zong pia hi.
  </para>
  <para style="p">
    <verse number="5" style="v"/>David kuankhia a, Saul in a sawlna mun peuhpeuhah a maa tun’ hi; tua ahih ciangin Saul in galkapte a uk dingin amah koih hi. Hih in mite khempeuh’ muhna leh Saul’ nasemte’ muhna-ah zong hoih kisa hi.
  </para>
  <para style="p">
    <verse number="6" style="v"/>Filistiapa a thahna panin David ciahin, amaute in inn lam a zuat uh ciangin, Israel khuapite khempeuh sung panin Kumpi Saul dawn dingin khuangtum leh lungdamna lasakna leh lasaknate tawh lasa leh lam kawmin numeite hong kuankhia uh hi.
  </para>
  <para style="p">
    <verse number="7" style="v"/>Amaute in lungdamna bawlin omin numeite khat leh khat in,
  </para>
  <para style="p">
    <verse number="8" style="v"/>Saul heh mahmah a, hih thugenna in amah lungkim losak hi; amah in, “Amaute in David tungah a tulsawmin pia-in, kei tungah a tulin hong lo uh hi; kumpi min puak cih sim loh bang nei nawn ka hi hiam?” a ci hi.
  </para>
  <para style="p">
    <verse number="9" style="v"/>Tua ni a kipanin Saul in David encik hi.
  </para>
  <para style="p">
    <verse number="10" style="v"/>A zing ciangin Pasian kiang panin khagilo in Saul hong bawhin, ni simin David in a hih ngei bangin laiza lasakna a tum lai takin ama inn sung tengah kamsan’na nei hi. Saul in a khut sungah a teipi tawi hi;
  </para>
  <para style="p">
    <verse number="11" style="v"/>Saul in a teipi-in David nihvei khawh hi; bang hang hiam cih leh, “Kawm tawh David ka khawhcip ding hi,” ci-in ngaihsun hi. Ahih hangin David in a nihvei mahin pelh thei hi.
  </para>
  <para style="p">
    <verse number="12" style="v"/>Saul in David kihta hi; bang hang hiam cih leh Topa in amah ompih a, ahih hangin Saul kiang panin amah kihemkhia khin ta hi.
  </para>
  <para style="p">
    <verse number="13" style="v"/>Tua ahih ciangin Saul in ama omna panin amah la khia-in mihing tulkhat a uk-in koih hi; mite makai-in amah kuankhia-in hong ciah hi.
  </para>
  <para style="p">
    <verse number="14" style="v"/>David in a sepna khempeuh ah a maa tun’ hi; bang hang hiam cih leh Topa in amah ompih hi.
  </para>
  <para style="p">
    <verse number="15" style="v"/>Amah in matut zawhna lianpi a neih lam Saul in a muh ciangin amah lamdang sa-in om hi.
  </para>
  <para style="p">
    <verse number="16" style="v"/>Ahih hangin Israelte khempeuh leh Judahte khempeuh in David it uh hi; bang hang hiam cih leh amaute makaihin amah kuankhia-in hong ciah hi.
  </para>
  <para style="p">
    <verse number="17" style="v"/>Tua ciangin Saul in David kiangah, “Hih lai-ah ka tanu uzaw Merab om hi; nang tungah zi dingin kong pia ding hi; kei adingin hang peuh in la, Topa’ gal do in,” a ci hi. Bang hang hiam cih leh Saul in, “Keima khut sungah amah si loin, Filistiate khut sungah si hen,” ci-in ngaihsun hi.
  </para>
  <para style="p">
    <verse number="18" style="v"/>David in Saul kiangah, “Keimah in kumpipa’ makpa ka hih nadingin kei in kua hi a, Israelte sungah ka tanaute, ka pa’ innkuante in kua ahi hiam?” a ci hi.
  </para>
  <para style="p">
    <verse number="19" style="v"/>Ahih hangin Saul’ tanu Merab David tungah a kipiak ding lai takin Meholah mi Adriel tungah a zi dingin kipia hi.
  </para>
  <para style="p">
    <verse number="20" style="v"/>Tu-in Saul’ tanu Mikhal in David ngai hi; amaute in Saul kiangah gen uh a, tua thu in Saul lungdam sak hi.
  </para>
  <para style="p">
    <verse number="21" style="v"/>Saul in, “Ama adingin amah in thangzak ahih theih nading leh Filistiate khut in amah a langpan’ theih nadingin ama tungah amah pia ning,” ci-in ngaihsun hi. Tua ahih ciangin Saul in David kiangah a nihveina genin, “Nang in tu-in ka makpa na hi ding hi,” a ci hi.
  </para>
  <para style="p">
    <verse number="22" style="v"/>Saul in a nasemte thupia a, “David kiangah thu tuam genpih un la, ‘En in, nang tungah kumpipa lungkim a, ama nasemte khempeuh in nang hong it hi; tua ahih ciangin tu-in kumpipa’ makpa suak in,’ ci un,” a ci hi.
  </para>
  <para style="p">
    <verse number="23" style="v"/>Saul’ nasemte in David’ kiangah hih thute gen uh hi. David in, “Keimah in mizawng hi-in a zahtakhuai lo ka hihna mu napi-in kumpipa’ makpa suah ding a thuneu sa na hi uh hiam?” a ci hi.
  </para>
  <para style="p">
    <verse number="24" style="v"/>Tua ciangin Saul’ nasemte in ama kiangah, “Tua bang tua bangin David in gen hi,” a ci uh hi.
  </para>
  <para style="p">
    <verse number="25" style="v"/>Tua ciangin Saul in, “David kiangah hih bangin na gen ding uh hi, ‘Kumpipa in a galte a thukkik theih nadingin Filistiate’ vundawn zakhat cih simloh kumpipa in moman deih lo hi,’ ci un,” a ci hi. Tu-in Saul in Filistiate’ khut tawh David sih sak ding ngaihsun hi.
  </para>
  <para style="p">
    <verse number="26" style="v"/>Ama nasemte in David kiangah hih thute a gen ciangin kumpipa’ makpa ahih ding David lungkim sak hi. A hun a bei ma-in,
  </para>
  <para style="p">
    <verse number="27" style="v"/>David ding-in ama mite tawh pai a, Filistiate mi zanih that hi; tua ciangin amah kumpipa’ makpa a suah theih nadingin kumpipa tungah a cingin a kipia amaute’ vundawnte David in hong paipih hi. Saul in a tanu Mikhal ama zi dingin pia hi.
  </para>
  <para style="p">
    <verse number="28" style="v"/>Ahih hangin Topa in David a ompihna leh a tanu Mikhal in David a itna thu Saul in a muh ciangin,
  </para>
  <para style="p">
    <verse number="29" style="v"/>Saul in David kihta semsem hi. Tua ahih ciangin Saul in David’ gal hi tawntung hi.
  </para>
  <para style="p">
    <verse number="30" style="v"/>Tua ciangin Filistia mi uliante galdo dingin hong kuankhia uh a, amaute hong kuankhiat simin Saul’ nasem dangte khempeuh sangin David in a maa tunzaw hi; tua ahih ciangin nakpi takin ama min kisang ngaihsut semsem hi.
  </para>
  <chapter number="19" style="c"/>
  <para style="p">
    <verse number="1" style="v"/>Tua ciangin Saul in David thah ding a ngaihsutna thu a tapa Jonathan leh a nasemte khempeuh kiangah gen hi. Ahih hangin Saul’ tapa Jonathan in David diksa mahmah hi.
  </para>
  <para style="p">
    <verse number="2" style="v"/>Jonathan in David kiangah, “Ka pa Saul in nang thah hong sawm hi; tua ahih ciangin zingsang ciangin kidawm in la, mun simtham khatah omin bu in,
  </para>
  <para style="p">
    <verse number="3" style="v"/>kei paikhia-in nangma omna phual nai-ah ka pa kiangah ka ding ding a, nangma thu ka pa kiangah ka gen ding hi; ama tung panin phawk ka neih leh nang kiangah kong gen ding hi,” a ci hi.
  </para>
  <para style="p">
    <verse number="4" style="v"/>Jonathan in a pa Saul kiangah David thu a hoihin genin ama kiangah, “Kumpipa a nasempa David tungah khial kei in; bang hang hiam cih leh nang tungah amah hong khial lo hi; ama nasepnate nang tungah nasep hoih ahi hi;
  </para>
  <para style="p">
    <verse number="5" style="v"/>amah in a nuntakna pia ngamin Filistiapa that a, Topa in Israelte khempeuh adingin gualzawhna lianpi piangsak hi. Nangmah in hih thu na mu a, na lung a dam hi; tua ahih ciangin bang hangin thu om lopi-in David thahna tawh a mawh baang lo mipa tungah khial ding na hi hiam?” a ci hi.
  </para>
  <para style="p">
    <verse number="6" style="v"/>Saul in Jonathan’ thu mang hi; Saul kiciam a, “Topa in a nungta ahih mah bangin amah kithat lo ding hi,” a ci hi.
  </para>
  <para style="p">
    <verse number="7" style="v"/>Tua ciangin Jonathan in David samin, Jonathan in ama tungah hih thute khempeuh lak hi. Jonathan in Saul kiangah David paipih a, a ni dang-a bangin ama sepna ngei-ah sem hi.
  </para>
  <para style="p">
    <verse number="8" style="v"/>Tua ciangin gal hong omkik hi; David kuankhia-in Filistiate tawh kido a, amaute tampi tak that a, ama mai-ah amaute tai uh hi.
  </para>
  <para style="p">
    <verse number="9" style="v"/>Tua ciangin a khut sungah a teipi tawi-in a inn sungah a tut lai takin Topa kiang panin kha gilo Saul tungah hong tung hi; David in a laiza lasakna tum hi.
  </para>
  <para style="p">
    <verse number="10" style="v"/>Saul in a teipi-in kawm tawh David khawhcip dingin khawh hi; ahih hangin amah in Saul pelh a, amah in kawm tungah a teipi khawh hi. Tua ciangin David tai-in suakta hi.
  </para>
  <para style="p">
    <verse number="11" style="v"/>A zingsang ciangin amah a thah theih nadingin tua zanin Saul in amah a vil dingin David’ inn-ah mi sawl hi. Mikhal in ama kiangah, “Tu zanin na nuntakna na suahtak kei leh, zing ciangin nang hong kithat ding hi,” a ci hi.
  </para>
  <para style="p">
    <verse number="12" style="v"/>Tua ahih ciangin Mikhal in kongvangneu-ah David khiasuk hi; amah taikhia-in suakta hi.
  </para>
  <para style="p">
    <verse number="13" style="v"/>Mikhal in milim khat la-in lupna tungah koih a, keelmul lukham khat a lu-ah koihin puan silhsak hi.
  </para>
  <para style="p">
    <verse number="14" style="v"/>Saul in David a man dingin mi a paisak ciangin amah in, “Amah a ci na hi,” na ci hi.
  </para>
  <para style="p">
    <verse number="15" style="v"/>Tua ciangin Saul in David en dingin mi sawl a, “Amah ka thah theih nadingin a lupna tawh kei kiangah amah hong pua to un,” a ci hi.
  </para>
  <para style="p">
    <verse number="16" style="v"/>A mi sawlte hong tun’ ciangin, en in, keel mul lukham a lu san-ah omin lupna tungah a milim na om hi.
  </para>
  <para style="p">
    <verse number="17" style="v"/>Saul in Mikhal kiangah, “Bang hangin tua bangin kei hongkhem a, amah a suahtak nadingin ka galpa khah na hi hiam?” a ci hi. Mikhal in Saul dawngin, “Amah in kei kiangah, ‘Hong paisak in; bang hangin nang hong that ding ka hi hiam?’ hong ci hi,’ a ci hi.
  </para>
  <para style="p">
    <verse number="18" style="v"/>Tu-in David tai-in suakta a, Ramah ah Samuel kiangah pai-in, ama tungah Saul’ hihna teng gen hi. Tua ciangin amah leh Samuel pai-in Naioth-ah om uh hi.
  </para>
  <para style="p">
    <verse number="19" style="v"/>Tua ciangin Saul kiangah, “En in, Ramah khua sung Naioth veengah David om hi,” kici hi.
  </para>
  <para style="p">
    <verse number="20" style="v"/>Tua ciangin David a man dingin Saul in mi sawl hi; amaute in kamsang honte mailam thu genin omin amaute a makai-in Samuel a ding a muh uh ciangin, Saul’ sawltakte tungah Pasian’ kha hong tung a, amaute in zong mailam thu gen uh hi.
  </para>
  <para style="p">
    <verse number="21" style="v"/>Hih thu Saul kiangah a kigen ciangin, amah in midang sawl leuleu a, amaute in zong mailam thu mah genin om uh hi. Tua ciangin Saul in mi a thumveina sawl a, amaute in zong mailam thu genin om veve uh hi.
  </para>
  <para style="p">
    <verse number="22" style="v"/>Tua ciangin amahmah Rammah ah pai a, Seku-a om tuikhuk lianpi tung hi; amah in, “Samuel leh David koi-ah om ahi hiam?” ci-in dong hi. Mi khat in, “En in, Ramah khua sung Naioth veengah om uh hi,” a ci hi.
  </para>
  <para style="p">
    <verse number="23" style="v"/>Tua lai panin Ramah khua sung Naioth veengah amah pai hi; ama tungah zong Pasian’ Kha hong tung a, Ramah khua sung Naioth veeng a tun’ mateng a lam pai kawmin amah in mailam thu gen hi.
  </para>
  <para style="p">
    <verse number="24" style="v"/>Amah in zong a puante suahkhia-in, Samuel’ mai-ah zong mailam thu genin, tua sun tawntung leh tua zan tawntung a guaktangin om hi. Tua huna kipanin, “Saul zong kamsang suak khin ahi hiam?” kici hi.
  </para>
  <chapter number="20" style="c"/>
  <para style="p">
    <verse number="1" style="v"/>Tua ciangin Ramah khua sung Naioth veeng panin David tai-in, Jonathan kiangah hong tungin ama mai-ah, “Bang hih ka hi hiam? Ka mawhna bang ahi hiam? Amah in kei thah dingin hong zon’ nadingin na pa mai-ah ka khialhna bang ahi hiam?” a ci hi.
  </para>
  <para style="p">
    <verse number="2" style="v"/>Tua ciangin amah in ama kiangah, “Tua bang hi het lo ding! Na si kei ding hi. En in, ka pa in kei kiangah gen loin a lian hita leh a neu hita leh bangmah hih lo hi; bang hangin ka pa in kei tungah hih thu hong iim ding ahi hiam? Tua bang hilo hi,” a ci hi.
  </para>
  <para style="p">
    <verse number="3" style="v"/>Ahih hangin David in dawngin, “Nang nong pahtak lam na pa in tel takin thei hi; tua ahih manin amah in, ‘Amah dah kha ding ahih manin hih thu Jonathan theisak kei ning,’ ci-in ngaihsun hi. Ahih hangin a taktakin, Topa nungta-in nang na nuntak mah bangin kei ka sih nading themkhat bek in sam hi,” a ci hi.
  </para>
  <para style="p">
    <verse number="4" style="v"/>Tua ciangin Jonathan in David kiangah, “Na gen peuhpeuh nang adingin kong hih sak ding hi,” a ci hi.
  </para>
  <para style="p">
    <verse number="5" style="v"/>David in Jonathan kiangah, “En in, zingciang in kha det ni hi a, kumpipa tawh sabuai-ah pel loin ka tut ding ahi hi; ahih hangin a ni thum ni nitak dongin lo sungah ka buk theih nadingin kei hong paisak in.
  </para>
  <para style="p">
    <verse number="6" style="v"/>Na pa in kei hong kan leh, ‘David in ama khuapi Bethlehem-ah a va taipak dingin kei kiangah limtakin hong kingen hi; bang hang hiam cih leh amau innkuan khempeuh adingin kumsim biakpiakna tua lai-ah om hi,’ na ci ding hi.
  </para>
  <para style="p">
    <verse number="7" style="v"/>Amah in, ‘Pha hi!’ a cih leh na nasempa adingin hoih ding hi; ahih hangin amah a heh leh amah in siatna a ngaihsutna thei in.
  </para>
  <para style="p">
    <verse number="8" style="v"/>Tua ahih ciangin thuman itna tawh na nasempa hong bawl in; bang hang hiam cih leh nang tawh a siangtho thuciamna-ah na nasempa na tun’pih hi. Ahih hangin kei sungah mawhna a om leh, nangmah mah in kei hong that in, bang hangin na pa kiangah kei hong paipih ding na hi hiam?” a ci hi.
  </para>
  <para style="p">
    <verse number="9" style="v"/>Tua ciangin Jonathan in, “Nang tungah tua bang hi het kei hen! Ka pa in nang tungah siatna hong tun’sak ding a ngaihsutna thei leng nang kiangah hong gen lo ding ka hi hiam?” a ci hi.
  </para>
  <para style="p">
    <verse number="10" style="v"/>Tua ciangin David in Jonathan kiangah, “Na pa in nang hong ngawh dawn’ leh kua in kei kiangah hong gen ding ahi hiam?” a ci hi.
  </para>
  <para style="p">
    <verse number="11" style="v"/>Jonathan in David kiangah, “Hong pai in, lo sungah pai ni,” a ci hi. Tua ahih ciangin amaute gel lo sungah pai uh hi.
  </para>
  <para style="p">
    <verse number="12" style="v"/>Tua ciangin Jonathan in David kiangah, “Israelte’ Pasian, Topa in teci hi ta hen! Zingciang tu bang hun ahi a, a ni thum ni-in ahi zongin, ka pa’ ngaihsutna tawng ka kankhiat khit ciangin, en in, David tungah amah a lungsim a hoih leh, nang kiangah mi hong sawlin hong pulak lo ding ka hi hiam?
  </para>
  <para style="p">
    <verse number="13" style="v"/>Ahih hangin nang tungah siatna bawl nadingin ka pa a lungkim sak leh, a muanhuaina-ah nang na pai theih nadingin nang kiangah a thu kong pulak kei a, nang kong sawlkhiat kei taak leh, Topa in keimah Jonathan hong dawm kei ta hen. Amah in ka pa tawh a om mah bangin Topa in nang tawh hong om ta hen.
  </para>
  <para style="p">
    <verse number="14" style="v"/>Kei ka nuntak lai leh ka sih loh nadingin Topa’ thuman itna kei tungah hong lak in;
  </para>
  <para style="p">
    <verse number="15" style="v"/>keima innkuan panin na thumanna dokkik ngei kei in. Leitung maitang panin David’ galte khempeuh Topa in a phiatkhiat ciangin,
  </para>
  <para style="p">
    <verse number="16" style="v"/>David innkuan panin Jonathan’ min phiatkhia kei in. Topa in David’ galte tungah phu la ta hen,” a ci hi.
  </para>
  <para style="p">
    <verse number="17" style="v"/>Tua ciangin Jonathan in amah a itna David tungah kiciam pha kik hi; bang hang hiam cih leh ama pumpi a it zahin amah in David it hi.
  </para>
  <para style="p">
    <verse number="18" style="v"/>Tua ciangin Jonathan in ama kiangah, “Zing ciang in kha det ni ahi hi; na tutna awng ding ahih manin nang hong kiphawk ding hi.
  </para>
  <para style="p">
    <verse number="19" style="v"/>A ni thum ni-in nakpi takin nang hong kiphawk kan zawlai ding hi; tua ciangin a thu a kikup ciangin na bukna mun-ah pai in la, suangcian hua lam pangah om in.
  </para>
  <para style="p">
    <verse number="20" style="v"/>Tua ciangin muitum bangin tua lam pangah thaltang thum ka lawn ding hi.
  </para>
  <para style="p">
    <verse number="21" style="v"/>En in, naupang khat sawlin ama kiangah, ‘Pai in, thaltangte va zong in,’ ka ci ding hi. Naupang kiangah, ‘En in, nang ma kiang hih lamah thaltangte om hi, tawm in,’ ka cih leh nang a hong pai ding na hi hi; bang hang hiam cih leh Topa a nungta ahih mah bangin nang adingin lungmuanhuai-in launa om lo hi.
  </para>
  <para style="p">
    <verse number="22" style="v"/>Ahih hangin tangvalpa kiangah, ‘En in, thaltangte nangma khen’ah om hi.’ ka cih leh, nang pai in; bang hang hiam cih leh Topa in nang hong sawlkhia hi.
  </para>
  <para style="p">
    <verse number="23" style="v"/>Nang leh kei in i gen thu tawh kisai-in ahih leh, en in, nang leh kei kikalah teci in, Topa om tawntung hi,” a ci hi.
  </para>
  <para style="p">
    <verse number="24" style="v"/>Tua ahih ciangin David lo sungah bu hi; kha det ni hong tun’ ciangin an ne dingin kumpipa tu hi.
  </para>
  <para style="p">
    <verse number="25" style="v"/>A ni danga bangin kawm gei-a tutna tung, ama tutna-ah kumpipa tu hi; a kigalsai-in Jonathan tu-in, Saul’ pangah Abner tu a, ahih hangin David’ mun awng hi.
  </para>
  <para style="p">
    <verse number="26" style="v"/>Ahi zongin Saul in tua ni-in bangmah gen lo hi; bang hang hiam cih leh amah in, “Ama tungah thu khatpeuh piang hi; amah siang lo hi, siang lo taktak hi,” a ci hi.
  </para>
  <para style="p">
    <verse number="27" style="v"/>Ahih hangin a ni nih ni, kha det ni khit a zingsang ciangin David’ mun awng lai hi. Tua ciangin Saul in a tapa Jonathan kiangah, “Bang hangin Jessi’ tapa zanni hita leh, tuni hita leh an nekna-ah hong pai lo ahi hiam?” a ci hi.
  </para>
  <para style="p">
    <verse number="28" style="v"/>Jonathan in Saul dawngin, “Bethlehem ah a pai dingin lim takin kei tungah David hong kingen hi,
  </para>
  <para style="p">
    <verse number="29" style="v"/>amah in, ‘Kei hong ciahsak in; ka innkuante un khuapi sungah biakpiakna bawl uh a, ka sanggampa in tua lai-ah ka om ding thu hong pia hi. Tua ahih ciangin tu-in nong hehpihna-in hong paisakin ka sanggamte hong musak in,’ hong ci hi. Hih thu hangin kumpipa sabuai-ah amah hong pai lo hi,” a ci hi.
  </para>
  <para style="p">
    <verse number="30" style="v"/>Tua ciangin Jonathan tungah Saul heh mahmah a, amah in ama kiangah, “A kihei khial a lehdo numei’ tapa aw, nangma maizum nading leh na nu’ mindai nadingin Jessi’ tapa na pawlpihna thu a thei lo hong sa na hi hiam?
  </para>
  <para style="p">
    <verse number="31" style="v"/>Bang hang hiam cih leh leitungah Jessi’ tapa a nuntak lai teng nang na hi a, na kumpi za ahi zongin kip lo ding hi. Tua ahih ciangin mi sawl in la, kei kiangah amah hong paipih in, amah a si taktak ding hi,” a ci hi.
  </para>
  <para style="p">
    <verse number="32" style="v"/>Tua ciangin Jonathan in a pa Saul dawngin, “Bang hangin amah kithat ding ahi hiam? Amah in bang hih ahi hiam?” a ci hi.
  </para>
  <para style="p">
    <verse number="33" style="v"/>Ahih hangin Saul in amah a vat kha dingin ama lamah a teipi lawn hi; tua ahih ciangin a pa in David that ding a ngaihsutna Jonathan in thei tel hi.
  </para>
  <para style="p">
    <verse number="34" style="v"/>Tua ciangin heh mahmahna tawh sabuai panin Jonathan ding-in tua pawi a ni nih ni-in an ne lo hi; bang hang hiam cih leh a pa in amah minsiasak ahih manin David hangin amah dah hi.
  </para>
  <para style="p">
    <verse number="35" style="v"/>A zingsang ciangin David tawh a kiciamna lo-ah Jonathan pai-in, amah tawh naupangno khat pai hi.
  </para>
  <para style="p">
    <verse number="36" style="v"/>Amah in a naupang kiangah, “Tai in la ka thaltang lotte va tawm in,” a ci hi. Naupang a tai laitakin ama khen’ah thaltang khat lawn hi.
  </para>
  <para style="p">
    <verse number="37" style="v"/>Jonathan’ thaltang lot a tukna mun-ah naupang a tun’ ciangin Jonathan in naupang samin, “Nang khen’ hua lamah thaltang om hilo ahi hiam?” a ci hi.
  </para>
  <para style="p">
    <verse number="38" style="v"/>Tua ciangin Jonathan in naupang samin, “Manlang in, hong kinawh in, tua lai-ah om kei in,” a ci hi. Tua ahih ciangin Jonathan’ naupangpa in a thaltangte khawmin a topa kiangah pai hi.
  </para>
  <para style="p">
    <verse number="39" style="v"/>Ahih hangin naupang in bangmah thei lo hi; Jonathan leh David bek in a thu thei uh hi.
  </para>
  <para style="p">
    <verse number="40" style="v"/>Tua ciangin Jonathan in a hiamte a naupangpa kiangah pia-in, ama kiangah, “Pai in la, khuapi sungah pua in,” a ci hi.
  </para>
  <para style="p">
    <verse number="41" style="v"/>Naupang a paikhiat khit phetin suangcian pang panin David ding-in lei-ah maipuk a, thumvei kun hi; Jonathan sangin David nakpi takin dahzaw a, amau khat leh khat kinamin, khitui luangin khat leh khat kikah uh hi.
  </para>
  <para style="p">
    <verse number="42" style="v"/>Tua ciangin Jonathan in David kiangah, “Ei tegel Topa’ min tawh kiciamin, ‘Kei leh nang kikal, leh keima suan-le-khakte leh nangma suan-le-khakte kikalah a tawntungin Topa om ding hi,’ i cih mah bangin nuam takin pai in,” a ci hi. Tua ciangin amah ding-in paikhia hi; Jonathan zong khuapi sungah ciah hi.
  </para>
  <chapter number="21" style="c"/>
  <para style="p">
    <verse number="1" style="v"/>Tua ciangin David Nob khua-a siampipa Ahimelek kiangah pai hi; Ahimelek a liingsa-in David dawn dingin hong pai a, ama kiangah, “Bang hangin nang guak hong hi a, kuamah tawh hong pai lo na hi hiam?” a ci hi.
  </para>
  <para style="p">
    <verse number="2" style="v"/>David in siampi Ahimelek kiangah, “Kumpipa in na khat hong sawl a, kei kiangah, ‘Nang kong sawlna leh nang kong hilh thute khat zong kuamah theisak kei in,’ hong ci hi. Tua mun tua mun-ah tangvalte tawh kiciamna khat ka bawl zo hi.
  </para>
  <para style="p">
    <verse number="3" style="v"/>Tua ahih ciangin tu-in nang bang na nei hiam? Anlum lum nga ahih kei leh hih lai-a a om peuhpeuh hong pia in,” a ci hi.
  </para>
  <para style="p">
    <verse number="4" style="v"/>Siampipa in David dawngin, “Tu takin anlum mawkmawk ka nei kei hi; ahih hangin anlum siangtho om hi; tangvalte numei panin a kikep nak uh leh,” a ci hi.
  </para>
  <para style="p">
    <verse number="5" style="v"/>Tua ciangin David in siampipa dawngin, “A taktakin ci lehang, hih bangin ka paikhiat uh ciangin numeite kiang panin kote ka kikem tawntung uh hi; khualzin mawkmawk ciang nangawnin zong tangvalte siangtho hi; tu ni-in amaute bangzahin siangtho zawkan ding ahi hiam?” a ci hi.
  </para>
  <para style="p">
    <verse number="6" style="v"/>Tua ahih ciangin siampipa in anlum siangtho amah pia hi; bang hang hiam cih leh anlum dang om loin, a kilak khiat ni-in anlum a lum lai tawh a kilaih pah ding, Topa mai panin a kilakhia Ompihna Anlum bek om hi.
  </para>
  <para style="p">
    <verse number="7" style="v"/>Tu-in Topa mai-ah a kikhawlsak, Saul’ nasemte mi khat tua ni-in om hi; ama min in Doeg hi a, Saul’ gancing makaipipa, Edom mi ahi hi.
  </para>
  <para style="p">
    <verse number="8" style="v"/>Tua ciangin David in Ahimelek kiangah, “Teipi ahi a, namsau ahi zongin hih lai-ah nei lo na hi hiam? Bang hang hiam cih leh kumpipa’ nasep in nawhtat ding kul ahih manin ka namsau ahi a, ka hiamte ahi zongin kong la man kei hi,” a ci hi.
  </para>
  <para style="p">
    <verse number="9" style="v"/>Siampipa in, “Elah kuam-ah na thah Filistia mi Goliath’ namsau, en in, puan tawh kitunin hih lai-ah siampi puan nungah om hi; tua na deih leh la in; bang hang hiam cih leh a dang om lo a, tua bek hih lai-ah om hi,” a ci hi. David in, “Tua sanga hoihzaw a dang om lo hi; kei hong pia in,” a ci hi.
  </para>
  <para style="p">
    <verse number="10" style="v"/>David ding-in tua ni-in Saul kiang panin tai a, Gath kumpipa Akhish kiangah pai hi.
  </para>
  <para style="p">
    <verse number="11" style="v"/>Akhish nasemte in ama kiangah, “Hih David in a gam kumpipa hilo ahi hiam? Amaute khat leh khat in ama thu la-in sa-in lam uh a,
  </para>
  <para style="p">
    <verse number="12" style="v"/>David in hih thute a lungsimah ciamteh a, Gath kumpipa Akhish kihta mahmah hi.
  </para>
  <para style="p">
    <verse number="13" style="v"/>Tua ahih ciangin amaute’ mai-ah a gamtat kheelin, amaute’ muhna-ah a hai-in kibawl a, kulh kongkhakte tung kuigawpin, a khamul tungah a cilphuan kai suk sak hi.
  </para>
  <para style="p">
    <verse number="14" style="v"/>Tua ciangin Akhish in a nasemte kiangah, “En un, hih mipa a hai lam na mu uh hi; tua ahih ciangin bang hangin kei kiangah amah hong paipih na hi uh hiam?
  </para>
  <para style="p">
    <verse number="15" style="v"/>Ka omna-ah mihai a gamta dingin hih mipa nong paipih nadingun mihai kisam thuah lai ka hi hiam? Hih mipa ka inn sungah hong pai ding ahi hiam?” a ci hi.
  </para>
  <chapter number="22" style="c"/>
  <para style="p">
    <verse number="1" style="v"/>David tua lai panin kihemkhia-in Adullam leihawm-ah tai hi; a sanggamte leh a pa’ innkuante khempeuh in a zak uh ciangin ama kiang tua lai mun-ah paisuk uh hi.
  </para>
  <para style="p">
    <verse number="2" style="v"/>Tua ciangin a lungkham mi khempeuh, leh leiba a nei mi khempeuh, leh a lungkim lo mite khempeuh ama kiangah kikhawm uh hi; amah in amaute tungah a ukpa a suak hi. Tua lai-ah amah tawh mihing zali bang om hi.
  </para>
  <para style="p">
    <verse number="3" style="v"/>David tua lai mun panin Moab gam Mizpeh-ah pai hi; amah in Moab kumpipa kiangah, “Pasian in kei adingin hong sepsak ding ka theih hun matengin ka nu leh ka pa na kiangah hong omsak in, ci-in kong thum hi,” a ci hi.
  </para>
  <para style="p">
    <verse number="4" style="v"/>Amah in Moab kumpipa kiangah amaute nusia a, munmuanhuaina sungah David a om sung teng amah tawh omkhawm uh hi.
  </para>
  <para style="p">
    <verse number="5" style="v"/>Tua ciangin kamsangpa Gad in David kiangah, “Munmuanhuaina sungah om nawn kei in; kihem in la, Judah gamah pai in.” a ci hi. Tua ahih ciangin David kihemkhia-in Hereth tulak-ah pai hi.
  </para>
  <para style="p">
    <verse number="6" style="v"/>Tu-in David leh amah tawh a om mite a kimuhna Saul in za hi. A khut sungah a teipi tawi-in, a nasemte khempeuh a kimkotah ding-in Gibeah khua a sangna mun makeng kung nuai-ah Saul tu hi.
  </para>
  <para style="p">
    <verse number="7" style="v"/>Tua ciangin Saul in a kimkot-a a ding a nasemte kiangah, “Tu-in za un, no Benjaminte aw; Jessi’ tapa in note khempeuh lote leh leenggui lote hong pia-in, note khempeuh a tul a uk, a za a uk-in hong koih dingin um a,
  </para>
  <para style="p">
    <verse number="8" style="v"/>note khempeuh in kei hong sawmsim na hi uh hiam? Tu ni-a bangin hong pangsim dingin ka tapa in Jessi’ tapa tawh thukimna a bawl ciangin kuamah in kei kiangah hong pulak loin, ka tapa in keimah a do dingin ka nasempa a hanthotna-ah note kuamah dah loin, kei kiangah zong nong pulak kei uh hi,” a ci hi.
  </para>
  <para style="p">
    <verse number="9" style="v"/>Tua ciangin Saul’ nasemte kiangah a ding, Edom mi Doeg in dawngin, “Ahitub’ tapa Ahimelek kiang Nob khua-ah Jessi’ tapa a pai ka mu a,
  </para>
  <para style="p">
    <verse number="10" style="v"/>amah in ama adingin Topa thu dot sakin, an-le-tui pia a, Filistia mi Goliath’ namsau ama tungah pia hi,” a ci hi.
  </para>
  <para style="p">
    <verse number="11" style="v"/>Tua ciangin kumpipa in Ahitub’ tapa siampi Ahimelek leh a pa’ innkuante ahi Nob-a om siampi khempeuh a sam dingin mi sawl hi; kumpipa kiangah amaute khempeuh hong pai uh hi.
  </para>
  <para style="p">
    <verse number="12" style="v"/>Tua ciangin Saul in, “Ahitub’ tapa aw, tu-in za in,” a ci hi. Amah in dawngin, “Hih lai-ah om ing, topa aw,” a ci hi.
  </para>
  <para style="p">
    <verse number="13" style="v"/>Tua ciangin Saul in ama kiangah, “Tu ni-a bangin hong pangsimin kei do dingin hong thawh theih nadingin bang hangin nang leh Jessi’ tapa in kei hong sawmsim a, ama tungah an leh namsau pia-in, ama adingin Pasian kiangah thu dotsak na hi hiam?” a ci hi.
  </para>
  <para style="p">
    <verse number="14" style="v"/>Tua ciangin Ahimelek in kumpipa dawngin, “Na nasemte khempeuh lak panin kumpipa’ makpa leh nangmah hong cingte a ukpa ahi David bangin kua thumanin, na inn sungah kua kipahtawi ahi hiam?
  </para>
  <para style="p">
    <verse number="15" style="v"/>Ama adingin Pasian thu ka dotsak a masa pen in tu ni ahi hiam? Hilo! Kumpipa in a nasempa ahi a, ka pa’ innkuante khempeuh ahi zongin ngawh kei in; bang hang hiam cih leh na nasempa in a tam hita leh a tawm hita leh hih thu khempeuh bangmah thei lo hi,” a ci hi.
  </para>
  <para style="p">
    <verse number="16" style="v"/>Tua ciangin kumpipa in, “Ahimelek aw, nang leh na pa’ innkuante na si taktak ding uh hi.” a ci hi.
  </para>
  <para style="p">
    <verse number="17" style="v"/>Kumpipa in ama kiim-ah a ding a cingte kiangah, “Kihei un la, Topa’ siampite that un; bang hang hiam cih leh amaute zong David tawh pang khawm uh hi; amaute in ama tai lam thei napi-in kei kiangah hong pulak lo uh hi,” a ci hi. Ahih hangin kumpipa’ nasemte in Topa’ siampite tung a tu dingin a khut uh taangkhiasak lo uh hi.
  </para>
  <para style="p">
    <verse number="18" style="v"/>Tua ciangin kumpipa in Doeg kiangah, “Kihei in la siampite hih in,” a ci hi. Edom mi Doeg kihei-in siampite hih a, tua ni-in saiha dial siampi puan a silh mihing sawmgiat leh nga that hi.
  </para>
  <para style="p">
    <verse number="19" style="v"/>Amah in siampite’ khuapi Nob khua sunga om nuntakna a nei khempeuh namsau tawh hih hi, numei leh pasal, naupang leh nawine, bawngtalte, late leh tuute, namsau tawh that khin hi.
  </para>
  <para style="p">
    <verse number="20" style="v"/>Ahih hangin Ahitub’ tapa Ahimelek’ tapate khat Abiathar a kici khat suakta-in David kiangah a tai hi.
  </para>
  <para style="p">
    <verse number="21" style="v"/>Saul in Topa siampite a thah khitna thu Abiathar in David kiangah gen hi.
  </para>
  <para style="p">
    <verse number="22" style="v"/>David in Abiathar kiangah, “Tua ni-in Doeg tua lai-ah om ahih ciangin Saul kiangah gen taktak ding hi, ci-in ka thei hi. Na pa’ innkuanpih mite khempeuh’ sihna ka piangsak hi.
  </para>
  <para style="p">
    <verse number="23" style="v"/>Kei tawh hong om in, lau kei in; bang hang hiam cih leh kei that dingin hong zongte in nang zong thah dingin hong zong hi; kei tawh nang in lungmuanna sunga om na hi ding hi,” a ci hi.
  </para>
  <chapter number="23" style="c"/>
  <para style="p">
    <verse number="1" style="v"/>Tu-in amaute in David kiangah, “En in, Filistiate in Keilah sim uh a, a ancilnate uh luh uh hi,” ci-in gen uh hi.
  </para>
  <para style="p">
    <verse number="2" style="v"/>Tua ahih ciangin David in Topa thu dongin, “Pai-in Filistiate ka sim ding hiam?” a ci hi. Topa in David kiangah, “Pai-in Filistiate sim in la, Keilah honkhia in,” a ci hi.
  </para>
  <para style="p">
    <verse number="3" style="v"/>Ahih hangin David mite in ama kiangah, “En in, Judah gam hih mun-ah eite i lau hi; Filistia galkapte do-in Keilah ah pai lehang bangzahin lauzaw ding i hi hiam?” a ci uh hi.
  </para>
  <para style="p">
    <verse number="4" style="v"/>Tua ciangin David in Topa thu dong kik hi. Topa in amah dawngin, “Ding in, Keilah-ah paisuk in; bang hang hiam cih leh na khut sungah Fislistiate kong pia ding hi,” a ci hi.
  </para>
  <para style="p">
    <verse number="5" style="v"/>Tua ciangin David leh a mite Keilah ah paisuk uh a, Filistiate tawh kido-in amau’ ganhingte ciahpihin amaute tampi tak that uh hi. Tua ahih ciangin David in Keilah-a teng mite honkhia hi.
  </para>
  <para style="p">
    <verse number="6" style="v"/>Ahimelek’ tapa Abiathar David kiang Keilah ah a tai lai-in amah in siampipuan khat kengin paisuk hi.
  </para>
  <para style="p">
    <verse number="7" style="v"/>Keilah ah David a tun’ khitna thu tu-in Saul kiangah kigen hi. Saul in, “Pasian in ka khut sungah amah hong pia khin hi; bang hang hiam cih leh kulh kongpi leh a kalhna zawl a nei khua sungah lutna tawh amahmah kikhaknelh hi,” a ci hi.
  </para>
  <para style="p">
    <verse number="8" style="v"/>Tua ciangin Saul in galdo ding, Keilah ah a paisuk ding, David leh a mite a umcih dingin mi khempeuh sam hi.
  </para>
  <para style="p">
    <verse number="9" style="v"/>Saul in ama tungah a sia a sawmna David in thei hi; amah in siampi Abiathar kiangah, “Hih lai-ah siampipuan hong paipih in,” a ci hi.
  </para>
  <para style="p">
    <verse number="10" style="v"/>Tua ciangin David in, “Israelte’ Pasian, Topa aw, keima hangin khuapi susia dingin Saul in Keilah ah pai a sawmna thu na nasempa in za khin taktak hi.
  </para>
  <para style="p">
    <verse number="11" style="v"/>Keilah mite in ama tungah kei hong ap ding hiam? Na nasempa’ zak bangin Saul hong paisuk ding hiam? Israelte’ Pasian, Topa aw, kong thum hi, na nasempa tungah hong gen in,’ a ci hi. Tua ciangin Topa in, “Amah hong paisuk ding hi,” a ci hi.
  </para>
  <para style="p">
    <verse number="12" style="v"/>Tua ciangin David in, “Keilah mite in kei leh ka mite Saul tungah hong ap ding hiam?’ a ci hi. Tua ciangin Topa in, “Amaute in note hong ap ding hi,” a ci hi.
  </para>
  <para style="p">
    <verse number="13" style="v"/>Tua ciangin mi zaguk bang a pha, David leh a mite ding-in Keilah panin kihemkhia uh a, amaute a pai theihna peuhpeuh uhah pai uh hi. Keilah panin David a suahtakna thu Saul kiangah a kigen ciangin amah in a vai a khawl phot hi.
  </para>
  <para style="p">
    <verse number="14" style="v"/>Zif gamlak mual tung gam sung, gamlak munmuanhuaina-ah David om hi. Saul in ni simin amah zong a, ahih hangin Pasian in ama tungah David pia lo hi.
  </para>
  <para style="p">
    <verse number="15" style="v"/>Amah a that dingin Saul kuankhia khin ahih manin David lau hi, Zif gamlak Horesh munah David om hi.
  </para>
  <para style="p">
    <verse number="16" style="v"/>Tua ciangin Saul’ tapa Jonathan ding-in David kiang Horesh ah pai a, Pasian in hong huh ding hi, ci-in amah hanthawn hi.
  </para>
  <para style="p">
    <verse number="17" style="v"/>Amah in ama kiangah, “Lau kei in; bang hang hiam cih leh ka pa Saul in nang hong su-kha lo ding hi; nangmah in Israelte tungah kumpi na hi ding a, keimah in nangma zom ka hi ding hi; ka pa Saul in zong hih thu thei hi,” a ci hi.
  </para>
  <para style="p">
    <verse number="18" style="v"/>Tua ciangin amaute nih in Topa mai-ah thuciamna bawl uh hi; Horesh ah David om lai-in, Jonathan a inn-ah ciah hi.
  </para>
  <para style="p">
    <verse number="19" style="v"/>Tua ciangin Saul kiang Gibeah ah Zif mite paito uh a, “Jeshimon leitaw lam, Hakhilah mual tung, Horesh-a munmuanhuai sung kote lakah David bu hilo ahi hiam?
  </para>
  <para style="p">
    <verse number="20" style="v"/>Tu-in hong paisuk in, kumpipa aw, amah na mat nopna thu thei ka hih manun hong paisuk in; kote’ hih ding ahih leh kumpipa tungah amah kong ap ding uh ahi hi,” a ci uh hi.
  </para>
  <para style="p">
    <verse number="21" style="v"/>Tua ciangin Saul in, “Topa in note thupha hong pia ta hen; bang hang hiam cih leh note in kei tungah hehpihna nong nei uh hi.
  </para>
  <para style="p">
    <verse number="22" style="v"/>Pai un, va kician sak lai un; ama bukna mun thei-in va mu un la, tua lai-ah kua in mu hiam hong thei un; bang hang hiam cih leh amah ngiansiam mahmah hi, ci-in kei tungah hong kigen hi.
  </para>
  <para style="p">
    <verse number="23" style="v"/>Tua ahih ciangin amah a bukna mun ahi a kiselsimna mun khempeuh hong ciamteh un la, thu a kitel tak tawh kei kiangah hong paikik un. Tua ciangin note tawh kei kong pai ding hi; gam sungah amah a om lai nak leh, Judah gam sung khempeuh zon’ ding ahi zongin a tul lak panin amah ka zongkhia teitei ding hi,” a ci hi.
  </para>
  <para style="p">
    <verse number="24" style="v"/>Amaute ding-in, Zif-ah pai dingin Saul mai-ah na mapai uh hi.
  </para>
  <para style="p">
    <verse number="25" style="v"/>Saul leh a mite amah zong dingin kuan uh hi. Hih thu David kiangah kigen hi; tua ahih ciangin Moan gamlaka om suangpi-ah amah paisuk hi. Saul in tua thu a zak ciangin amah in Maon gamlakah David delh hi.
  </para>
  <para style="p">
    <verse number="26" style="v"/>A mual pang khatah Saul pai a, David leh a mite a mual pang lang khatah pai uh hi; Saul leh a mite in David leh a mite man dingin hong um ahih manin Saul pelh dingin David a nawhtat lai takin,
  </para>
  <para style="p">
    <verse number="27" style="v"/>Saul kiangah kamtai khat hong tung a, “Hong kinawh in la hong ciah in; bang hang hiam cih leh Filistiate in gam sung hong sim hi,” a ci hi.
  </para>
  <para style="p">
    <verse number="28" style="v"/>Tua ahih ciangin David a delhna panin Saul kileh kik a, Filistiate a do-in pai hi; tua ahih ciangin tua mun pen Suahtakna Suangpi kici hi.
  </para>
  <para style="p">
    <verse number="29" style="v"/>Tua lai panin David paito-in En-gedi munmuanhuai-ah om hi.
  </para>
  <chapter number="24" style="c"/>
  <para style="p">
    <verse number="1" style="v"/>Filistiate a delhna panin Saul a ciah ciangin, ama kiangah, “En in, En-gedi gamlakah David om hi,” ci-in kigen hi.
  </para>
  <para style="p">
    <verse number="2" style="v"/>Tua ciangin Saul in Israelte khempeuh sung pan a kiteel mihing tulthum la-in Sathak Suangpi mai-ah David leh a mite zong dingin pai hi.
  </para>
  <para style="p">
    <verse number="3" style="v"/>Lam gei-a tuu-khawk a omna ah pai hi; tua gei-ah leihawm khat om a, awng hawh dingin tua sungah Saul pai hi. Tu-in David leh a mite leihawm tawngnung sungah na tu uh hi.
  </para>
  <para style="p">
    <verse number="4" style="v"/>Tua ciangin David mite in ama kiangah, “Topa in nang kiangah, ‘En in, na khut sungah na galpa kong pia ding a, hoih na sak bangin ama tungah na hih ding hi,’ hong cih ni tu ni hita hi,” a ci uh hi. Tua ciangin David ding-in Saul’ puantualpi mong at khiat simsak hi.
  </para>
  <para style="p">
    <verse number="5" style="v"/>Tua khit ciangin amah in Saul’ puanmong at khia ahih manin David a lungsim in su hi.
  </para>
  <para style="p">
    <verse number="6" style="v"/>Amah in a mite kiangah, “Amah in Topa’ sathau nilhpa hi ci-in thei napi-in, ama tungah ka khut ka ngak ding, Topa’ sathau nilhpa ahi ka topa tungah hih bang ka hih ding Topa in hong kham hi,” a ci hi.
  </para>
  <para style="p">
    <verse number="7" style="v"/>Tua ahih ciangin David in hih thute tawh a mite zol a, amaute Saul hihsak lo hi. Tua ciangin Saul ding khia-in leihawm nusia a, a paina lampi ah pai hi.
  </para>
  <para style="p">
    <verse number="8" style="v"/>Tua khit ciangin David zong leihawm sung panin paikhia-in Saul nung sap a, “Ka to kumpipa!” a ci hi. Saul in a nung a et ciangin, David in lei-ah a mai kunin zahtakna bawl hi.
  </para>
  <para style="p">
    <verse number="9" style="v"/>Tua ciangin David in Saul kiangah, “Bang hangin, ‘En in, David in na siat nading zong hi,’ a ci mite’ thu um na hi hiam?
  </para>
  <para style="p">
    <verse number="10" style="v"/>En in, Topa in tu ni-in leihawm sung ka khut sungah nang hong piakna nangmah mah in tu ni-in na thei khin hi; mi pawlkhat in nang that dingin kei hong sawl a, ahih hangin nang kong hih kei hi. Keimah in, ‘Ka topa tungah ka khut ka nga kei ding hi; bang hang hiam cih leh amah in Topa’ sathau nilhpa ahi hi,’ ka ci hi.
  </para>
  <para style="p">
    <verse number="11" style="v"/>En in, ka pa aw, ka khut sunga na puantualpi mong en in; kei tungah khialhna ahi a, kumpi dona ahi zongin a om lohna, na puantualpi mong at khia napi-in nang kong thah lohna thu tawh thei-in na mu ding hi. Kei thah dingin nong zon’ hangin nang tungah ka khial kei hi.
  </para>
  <para style="p">
    <verse number="12" style="v"/>Topa in kei leh nang kikalah thu khen hen. Kei’ tunga nong khialhnate Topa in kei taangin nang tungah hong thuk hen; ahih hangin keima khut in nang hong hih lo ding hi.
  </para>
  <para style="p">
    <verse number="13" style="v"/>Taang-ate’ paunak in, ‘A gilote’ sung panin gitlohna hong piang,’ a cih mah bang ahi hi. Ahih hangin keima khut in nang hong hih lo ding hi.
  </para>
  <para style="p">
    <verse number="14" style="v"/>Israel kumpipa kua do-a kuankhia ahi hiam? Kua delh na hi hiam? Ui si maw! Uili maw!
  </para>
  <para style="p">
    <verse number="15" style="v"/>Tua ahih ciangin Topa in thukhen hong hi-in, kei leh nang kikalah thukhenna hong pia hen la, hih thu thei-in ka thu-ah hong pang hen la, na khutsung panin kei hong honkhia hen,” a ci hi.
  </para>
  <para style="p">
    <verse number="16" style="v"/>David in hih thute Saul kiangah a gen a man khit ciangin, Saul in, “Ka tapa David, hih in nang’ aw ahi hiam?” a ci hi. Tua ciangin Saul kap hi.
  </para>
  <para style="p">
    <verse number="17" style="v"/>Amah in David kiangah, “Nang in kei sangin na thumanzaw hi; keimah in nang tungah a sia kong piak lai takin nang in kei tungah a pha nong pia hi.
  </para>
  <para style="p">
    <verse number="18" style="v"/>Topa in na khut sungah kei hong koih lai takin nang in kei nong thah lohna-ah kei nong limbawlna tu ni-in na laktel hi.
  </para>
  <para style="p">
    <verse number="19" style="v"/>Bang hang hiam cih leh mi khat in a galpa mu leh amah in a suakta-in amah paikhia sak ding ahi hiam? Tua ahih ciangin tu ni-in kei tungah nong bawlna hangin Topa in a hoih tawh nang thaman hong pia hen.
  </para>
  <para style="p">
    <verse number="20" style="v"/>Tu-in, en in, nangmah in kumpi na hih taktak ding ka thei a, Israel kumpi gam nangma khut sungah a kip ding hi.
  </para>
  <para style="p">
    <verse number="21" style="v"/>Tua ahih ciangin keima nung-a ka suan-le-khakte beisak loin, ka pa’ innkuan panin ka min na phiat loh nadingin Topa tawh kei tungah hong kiciam in,” a ci hi.
  </para>
  <para style="p">
    <verse number="22" style="v"/>Tua ciangin Saul tungah David kiciam hi. Tua ciangin Saul inn-ah ciah hi; ahih hangin David leh a mite munmuanhuai-ah paito uh hi.
  </para>
  <chapter number="25" style="c"/>
  <para style="p">
    <verse number="1" style="v"/>Tu-in Samuel si hi; Israelte kikhawmin ama hangin kap uh a, amaute in Ramah-a om ama innah amah vui uh hi.
  </para>
  <para style="p">
    <verse number="2" style="v"/>Karmel mual-ah nasep a nei mi khat Maon khua-ah om hi. Tua-pa hau mahmah hi; amah in tuu tulthum leh keel tulkhat nei hi. Amah in Karmel ah a tuumul met hi.
  </para>
  <para style="p">
    <verse number="3" style="v"/>Tu-in tua mipa’ min in Nabal hi a, a zi’ min in Abigail ahi hi, Tua numei in tei leh melhoih a thuah khat hi a, ahih hangin a pasal pen a ki-uk zolo mi leh a gamtat sia khat ahi hi; amah in Kaleb mi ahi hi.
  </para>
  <para style="p">
    <verse number="4" style="v"/>Nabal in a tuumul a metna David in gamlakah za hi.
  </para>
  <para style="p">
    <verse number="5" style="v"/>Tua ahih ciangin David in tangval sawm sawl hi; David in tangvalte kiangah, “Karmel ah paito-in Nabal kiangah pai un la, keima min tawh amah hopih un.
  </para>
  <para style="p">
    <verse number="6" style="v"/>Hih bangin amah na hopih ding uh hi: ‘Nang tungah nopna om ta hen, na innkuan tungah nopna om ta hen, na neih khempeuh tungah nopna om ta hen,
  </para>
  <para style="p">
    <verse number="7" style="v"/>Ganmul mette na neihna ka za hi; tu-in na tuucingte kote tawh omin amaute tungah siatna ka bawl kei uh a, Karmel ah a om sung teng uh amaute in bangmah man’suah lo uh hi.
  </para>
  <para style="p">
    <verse number="8" style="v"/>Na tangvalte uh dong in, amaute in nang kiangah hong gen ding uh hi. Tua ahih ciangin na mai-ah ka tangvalte maipha musak in; bang hang hiam cih leh pawi ni-in kong pai uh hi. Na khut sungah na neih peuhpeuh na nasemte leh na tapa David tungah pia in,’ ci un,” a ci hi.
  </para>
  <para style="p">
    <verse number="9" style="v"/>David tangvalte hong tun’ ciangin amaute in hih thu khempeuh David minin Nabal kiangah gen uh hi; tua ciangin amaute in ngak uh hi.
  </para>
  <para style="p">
    <verse number="10" style="v"/>Tua ciangin Nabal in David’ nasemte dawngin, “David kua ahi hiam? Jessi’ tapa kua ahi hiam? Tu lai-in a tote kiang panin a taikhia nasem tampi om hi.
  </para>
  <para style="p">
    <verse number="11" style="v"/>Ka anlum leh ka tui leh ka ganmul mette’ adingin ka gawh ka sate la-in koi lai pan-a hong pai cih ka theih loh mite tungah pia ding ka hi hiam?” a ci hi.
  </para>
  <para style="p">
    <verse number="12" style="v"/>Tua ahih ciangin David’ tangvalte kihei a, ciah kikin hih thu khempeuh ama kiangah gen uh hi.
  </para>
  <para style="p">
    <verse number="13" style="v"/>Tua ciangin David in ama mite kiangah, “Mi khempeuh in na namsau uh kuah ciat un!” a ci hi. Amaute khempeuh in a namsau uh kuah uh hi; David in zong a namsau kuah hi; mihing zali bang David nungah paito uh a, mihing zanihte van tawh om uh hi.
  </para>
  <para style="p">
    <verse number="14" style="v"/>Ahih hangin Nabal nasem tangvalte khat in Nabal’ zi Abigail kiangah genin, “En in, ka topa uh a hopih dingin gamlak panin David in a kamtaite hong sawlkhia hi; amah in amaute na tai hi.
  </para>
  <para style="p">
    <verse number="15" style="v"/>Ahi zongin kote tungah tua mite hoih mahmahin kote in siatna ka thuak kei uh a, amaute tawh ka pai lai teng uh gamlakah ka om sungun bangmah ka man’suah kei uh hi;
  </para>
  <para style="p">
    <verse number="16" style="v"/>tuute kemin amaute tawh ka om sung khempeuh uh kote adingin sun leh zanin amaute in kulhpi ahi hi.
  </para>
  <para style="p">
    <verse number="17" style="v"/>Tua ahih ciangin hih thu thei in la, na hih ding ngaihsun in; bang hang hiam cih leh ka topa leh a innkuan khempeuh tungah siatna tun’sak ding kingaihsun a, amah a khan’sia ahih manin kuamah in hopih thei lo hi,” a ci hi.
  </para>
  <para style="p">
    <verse number="18" style="v"/>Tua ciangin Abigail kinawhin, anlum lum zanih, leh leenggahzu savun thawl nih, leh a semsa tuu nga, leh ankan lawh nga, leh leenggahkeu bawk zakhat, leh thei moh zanih la-in late tungah tuate guang hi.
  </para>
  <para style="p">
    <verse number="19" style="v"/>Tua nu in a tangvalte kiangah, “Keima mai-ah na paisuak un; en un, note nungah kei kong pai hi,” a ci hi. Ahih hangin amah in a pasal Nabal hilh lo hi.
  </para>
  <para style="p">
    <verse number="20" style="v"/>Amah la tungah tuangin mual liah-ah a paisuk lai takin, en in, David leh a mite ama lamah hong paisuk uh hi; amah in amaute dawn hi.
  </para>
  <para style="p">
    <verse number="21" style="v"/>Tu-in David in, “Ama neihsa khempeuh khat zong a mang lo dingin hih mipa neih khempeuh gamlakah a mawkna-in ka cing hi; amah in hih thuhoihte a sia tawh kei tungah hong thuk hi.
  </para>
  <para style="p">
    <verse number="22" style="v"/>Zingsang ciangin ama neihsa khempeuh lakah pasal khat zong ka siit tak leh Pasian in keimah David hong dawm kei ta hen,” na ci khin hi.
  </para>
  <para style="p">
    <verse number="23" style="v"/>Abigail in David a muh ciangin kinawh a, la tung panin tuakin David mai-ah maipuk a, lei lakah kun hi.
  </para>
  <para style="p">
    <verse number="24" style="v"/>Ama khe phungah pukin, “Kei tung bekah, ka topa aw, mawhna om ta hen; na kiangah na nasemnu thu hong gensak in la, na nasemnu thugente hong ngai in ci-in kong thum hi.
  </para>
  <para style="p">
    <verse number="25" style="v"/>Ka topa in hih a khan’sia mipa Nabal ngaihsun kei in; bang hang hiam cih leh amin mah bangin amah zong ahi hi; Nabal in ama min hi a, haina in amah vukcip hi; ahih hangin na nasemnu keimah in nangma hong sawl na tangvalte ka mu kha kei hi.
  </para>
  <para style="p">
    <verse number="26" style="v"/>Tua ahih ciangin tu-in, ka topa aw, Topa nungta-in, nangma nuntakna a hin’mah bangin mithah nading pan leh nangma khut tawh thuhkikna na hih loh nadingin Topa in nang hong kho ahih manin, tu-in na galte leh nangma tungah siat nading a zongte in Nabal bang ta hen.
  </para>
  <para style="p">
    <verse number="27" style="v"/>Tu-in na nasemnu keimah in nangmah ka hong puak hih letsong nangma nung hong zui tangvalte hong piasak in.
  </para>
  <para style="p">
    <verse number="28" style="v"/>Na nasemnu khialhna hong maisak in ci-in kong thum hi; bang hang hiam cih leh nangmah in Topa’ galte do na hih manin Topa in na innkuan kipsak paisuak ding hi; na nuntak lai teng nang sungah siatna kimu lo ding hi.
  </para>
  <para style="p">
    <verse number="29" style="v"/>Nangmah delhin hong that dingin mite hong thawh leh, nangmah in Topa na Pasian kepna sung a hing mite lakah na om ding hi; amah in suang lotna kuang pan lotkhiat bangin na galte lawnkhia ding hi.
  </para>
  <para style="p">
    <verse number="30" style="v"/>Topa in nangmah tawh kisai thu a hoih a gente khempeuh tawh kizui-in hong hihin, Israelte tungah ulian-in nang hong koih khit ciangin,
  </para>
  <para style="p">
    <verse number="31" style="v"/>thu om lopi-in mi thahna ahi a, nangmah mah in phulakna hangin ahi zongin, dah nading thu ahi a, lungsim nat nading thu ahi zongin na nei kei ding hi. Topa in lim takin nang hong bawl ciangin na nasemnu hong phawk in,” a ci hi.
  </para>
  <para style="p">
    <verse number="32" style="v"/>Tua ciangin David in Abigail kiangah, “Tu ni-in keimah dawn dingin nang a hong sawl Israelte’ Pasian, Topa in thupha ngah ta hen!
  </para>
  <para style="p">
    <verse number="33" style="v"/>Tu ni-in mithahna leh keima khut tawh phulak nading panin keimah hong kem nangma ngaihsutna in thupha ngah ta hen!
  </para>
  <para style="p">
    <verse number="34" style="v"/>Bang hang hiam cih leh nang kong gimsak nading panin hong kho Israelte’ Pasian, Topa in a nungta taktak ahih mah bangin, nang hong kinawhin keimah dawn dingin hong pai lo hi lecin, zingsang ciangin Nabal sung pan pasal khat zong om nawn lo ding hi,” a ci hi.
  </para>
  <para style="p">
    <verse number="35" style="v"/>Tua ciangin David in ama tung panin amah a puakte sang hi; amah in tua nu kiangah, “Lung nuamin na inn-ah ciah to ta in; thei in, na thu ka ngai a, nong thuumna kong pia khin hi,” a ci hi.
  </para>
  <para style="p">
    <verse number="36" style="v"/>Tua ciangin Nabal kiangah Abigail hong tung hi; en in, kumpipa’ pawi tawh kibangin amah in a inn sungah pawi na kham hi. Nabal lungnuam mahmah hi; bang hang hiam cih leh amah in zu kham mahmah hi; tua ahih ciangin zingsang khuavak mateng ama kiangah bangmah gen peuhmah lo hi.
  </para>
  <para style="p">
    <verse number="37" style="v"/>Zingsang ciang, Nabal’ zukhamna a ven’ ciangin a zi in ama kiangah hih thute gen a, thakhatin a lungtang si-in amah suangtum bang hi.
  </para>
  <para style="p">
    <verse number="38" style="v"/>Tua khit ni sawm bang ciangin Topa in Nabal vat hi; tua ciangin amah si ta hi.
  </para>
  <para style="p">
    <verse number="39" style="v"/>Nabal a sihna thu David in a zak ciangin amah in, “Nabal’ khut tung panin ka ngah zahkona hong thuk sakin, siatna panin a nasempa a lenkik Topa in thupha ngah ta hen; Topa in Nabal’ gamtat siatna ama lu tung mah ah tung kiksak hi,” a ci hi. Tua ciangin David in mi sawlin ama zi dingin Abigail helsak hi.
  </para>
  <para style="p">
    <verse number="40" style="v"/>David’ nasemte Karmel-a Abigail kiang a tun’ uh ciangin amaute in tua nu kiangah, “David in amah zi dingin a la dingin kote nang kiangah hong sawl hi,” a ci uh hi.
  </para>
  <para style="p">
    <verse number="41" style="v"/>Tua ciangin amah ding-in lei-ah a mai kun a, “En un, na nasemnu in ka topa’ nasemte’ khe a silsak ding nasem ahi hi,” a ci hi.
  </para>
  <para style="p">
    <verse number="42" style="v"/>Tua ciangin Abigail kinawhin ding-in la tungah tuang a, ama nasem numei nga in amah keem hi; David kamtaite nung zui-in pai a, tua ciangin ama zi suak hi.
  </para>
  <para style="p">
    <verse number="43" style="v"/>David in Jezre-el khuami Ahinoam zong la hi; amau tegel ama zi suak uh hi.
  </para>
  <para style="p">
    <verse number="44" style="v"/>Saul in ama tanu Mikhal, David’ zi pen, Gallim khuami Laish tapa Paltiel tungah na pia khin hi.
  </para>
  <chapter number="26" style="c"/>
  <para style="p">
    <verse number="1" style="v"/>Tua ciangin Saul kiang Gibeah ah Zif mite hong pai uh a, “Jeshimon nisuahna lam Hakhilah mual tungah David bu hilo ahi hiam?” a ci uh hi.
  </para>
  <para style="p">
    <verse number="2" style="v"/>Tua ahih ciangin Saul ding-in Zif gamlakah David zong dingin Israel mi a kiteel mihing tulthum tawh Zif gamlakah paisuk hi.
  </para>
  <para style="p">
    <verse number="3" style="v"/>Tua ciangin Saul in Jeshimon nisuahna lampi gei-a om Hakhilah mual tungah giahphual sat hi. Ahih hangin David gamlakah om lai hi; amah delhin gamlakah Saul a hong paina thu a theih ciangin,
  </para>
  <para style="p">
    <verse number="4" style="v"/>David in thukan simte sawl a, Saul hong pai taktak ahihna thei hi.
  </para>
  <para style="p">
    <verse number="5" style="v"/>Tua ciangin David ding-in Saul in giahphual a satna mun-ah pai hi; David in Saul a galkap mangpa, Ner’ tapa Abner tawh a lupna mun mu hi; Saul giahphual laizangah lum a, ama kimkotah galkapte in phual sat uh hi.
  </para>
  <para style="p">
    <verse number="6" style="v"/>Tua ciangin David in Hit mi Ahimelek leh Zeru-iah’ tapa, Joab’ sanggampa Abishai kiangah, “Saul’ giahphual ah kei tawh kua hong paisuk ding na hi uh hiam?” a ci hi. Abishai in, “Kei nang tawh kong paisuk ding hi,” a ci hi.
  </para>
  <para style="p">
    <verse number="7" style="v"/>Tua ahih ciangin David leh Abishai zanin galkapte kiangah pai uh hi; giahphual sungah Saul na ihmu a, a lukhung lei lakah a teipi na kiphut hi; Abner leh galkapte ama kimkotah na lum uh hi.
  </para>
  <para style="p">
    <verse number="8" style="v"/>Tua ciangin Abishai in David kiangah, “Pasian in na galpa tu ni-in na khut sungah hong pia hi; tua ahih ciangin tu-in teipi-in lei tawh khatvei bek hong khawhcip sak in, nihvei khawh ding kisam lo hi,” a ci hi.
  </para>
  <para style="p">
    <verse number="9" style="v"/>Ahih hangin David in Abishai kiangah, “Ama tungah siatna bawl kei in; bang hang hiam cih leh Topa’ sathau nilhpa a su peuhpeuh mawhna pan peng ding sa na hi hiam?” a ci hi.
  </para>
  <para style="p">
    <verse number="10" style="v"/>David in, “Topa in a nungta ahih mah bangin Topa in amah vat ding hi; tua ahih kei leh zong a sih hun hong tung ding hi; tua ahih kei leh gal kikapna sungah amah paisukin si ding hi.
  </para>
  <para style="p">
    <verse number="11" style="v"/>Topa sathau nilhpa tungah ka khut ka ngak ding Topa in kei hong kham hi; ahih hangin tu-in a lukhung-a a om a teipi leh a tuithawl la-in pai ni,” a ci hi.
  </para>
  <para style="p">
    <verse number="12" style="v"/>Tua ahih ciangin David in Saul lukhung-a om teipi leh tuithawl la hi; tua ciangin amaute paikhia uh hi. Kuamah in mu lo hi, zong thei lo hi; kuamah khanglo lo hi, amaute khempeuh ihmu uh hi; bang hang hiam cih leh Topa in amaute ihmut suak mahmah sak hi.
  </para>
  <para style="p">
    <verse number="13" style="v"/>Tua ciangin David a pang khatah pai-in, amaute kikalah saupi a kihalin mual dawn-a gamla-ah ding hi;
  </para>
  <para style="p">
    <verse number="14" style="v"/>David in galkapte leh Ner’ tapa Abner samin, “Abner aw, hong dawng lo ding na hi hiam?” a ci hi. Tua ciangin Abner in dawngin, “Kumpipa a sam kua na hi hiam?” a ci hi.
  </para>
  <para style="p">
    <verse number="15" style="v"/>David in Abner kiangah, “Pasal hilo na hi hiam? Israelte sungah nang tawh a kibang kua om ahi hiam? Tua ahih leh bang hangin na to kumpipa vil lo na hi hiam? Bang hang hiam cih leh kumpipa na topa susia dingin mi khat hong pai hi.
  </para>
  <para style="p">
    <verse number="16" style="v"/>Hih banga na gamtatna hoih lo hi. Topa in a nungta ahih mah bangin a si dingin na kilawm hi; bang hang hiam cih leh Topa’ sathau nilhpa na topa na vil kei hi. Tu-in a lukhunga a om kumpipa’ teipi leh tuithawl koi-ah om ahi hiam thei in,” a ci hi.
  </para>
  <para style="p">
    <verse number="17" style="v"/>Saul in David’ aw khen thei a, “Ka tapa David, hih in nangmah aw ahi hiam?” a ci hi. David in, “Ka topa, kumpipa aw, keima aw ahi hi,” a ci hi.
  </para>
  <para style="p">
    <verse number="18" style="v"/>Tua ciangin amah in, “Bang hangin ka topa in a nasempa delh ahi hiam? Bang gamta khial ka hi hiam? Ka tungah bang mawhna om ahi hiam?
  </para>
  <para style="p">
    <verse number="19" style="v"/>Tua ahih ciangin tu-in ka to kumpipa in a nasempa’ thu za in. Keimah do dingin nang hong toksuahpa in Topa ahih leh amah in biakna hong sang ta hen; ahih hangin mihing ahih leh amaute in Topa mai-ah samsiatna ngah ta hen. Bang hang hiam cih leh amaute in, ‘Pai in, pasian dangte’ na sem in,’ ci-in Topa’ gamh ka ngah loh nadingin tuni-in kei hong hawlkhia uh hi.
  </para>
  <para style="p">
    <verse number="20" style="v"/>Tua ahih ciangin tu-in Topa’ omna panin gamdang leitangah kei hong si sak kei in; bang hang hiam cih leh mual tungah vaka a bengpa bangin Israelte kumpipa keimah that dingin nong kuankhia hi,” a ci hi.
  </para>
  <para style="p">
    <verse number="21" style="v"/>Tua ciangin Saul in, “Ka gamta khial hi; hong ciahkik in; ka tapa David aw; bang hang hiam cih leh tu ni-in kei hong suaktasak na hih manin nang tungah siatna kong bawl nawn kei ding hi; en in, ka hai gamtat a, nakpi takin ka khial khin hi,” a ci hi.
  </para>
  <para style="p">
    <verse number="22" style="v"/>Tua ciangin David in dawngin, “Hih lai-ah na teipi om hi, kumpipa! Tangvalte khat hong paisak in la, hong la sak in.
  </para>
  <para style="p">
    <verse number="23" style="v"/>Topa in mi khempeuh a thumanna leh a thutakna hangin thaman pia hi; bang hang hiam cih leh Topa in tuni-in ka khut sungah nang hong pia a, keimah in Topa’ sathau nilhpa hih dingin ka khutte ka tangkhiasak kei hi.
  </para>
  <para style="p">
    <verse number="24" style="v"/>En in, tu ni-in nangmah kong suahtaksak mah bangin Topa in zong kei hong suaktasak hen la, haksatna khempeuh panin kei hong honkhia ta hen,” a ci hi.
  </para>
  <para style="p">
    <verse number="25" style="v"/>Tua ciangin Saul in David kiangah, “Thupha ngah ta in, ka tapa David! Nangmah in na tampi na sem ding a, tuate na zo ding hi,” a ci hi. Tua ahih ciangin David ama lampi-ah pai-in, Saul ama omna mun ah ciah hi.
  </para>
  <chapter number="27" style="c"/>
  <para style="p">
    <verse number="1" style="v"/>David in a lungsim sungah, “Saul’ khut tawh ni khat ni ciangin ka si ding hi; kei adingin Filistiate gamah ka tai ding sangin a hoihzaw om lo hi; tua ciangin Saul in Israel gamgi huam sungah kei hong zon’ niloh lungkia ta ding a, keimah in ama khut sung panin ka suakta ding hi,” a ci hi.
  </para>
  <para style="p">
    <verse number="2" style="v"/>Tua ahih ciangin David ding-in, amah leh amah tawh a om mihing zagukte, Gath kumpipa, Maok’ tapa Akhish kiangah pai hi.
  </para>
  <para style="p">
    <verse number="3" style="v"/>Tua ciangin David, amah leh a mite a innkuanpih ciat tawh, David zong a zi nihte, Jezre-el khuami Ahinoam leh Nabal’ zi meigongnu, Karmel khuami Abigail tawh, Gath-a Akhish kiangah va teeng hi.
  </para>
  <para style="p">
    <verse number="4" style="v"/>Gath ah David tai hi, ci-in Saul kiangah a kigen ciangin amah in David zong nawn lo hi.
  </para>
  <para style="p">
    <verse number="5" style="v"/>Tua ciangin David in Akhish kiangah, “Nangma maipha nong muhsak zawh leh, ka ten’ theih nadingin gam sung khuate khatah kei ading mun hong pia in; bang hangin na nasempa nang tawh kumpi khuapi sungah teengkhawm ding ahi hiam?” a ci hi.
  </para>
  <para style="p">
    <verse number="6" style="v"/>Tua ahih ciangin Akhish in tua ni-in ama tungah Ziklag pia hi; tua ahih manin tu ni dongin Judah kumpite’ aa ahi hi.
  </para>
  <para style="p">
    <verse number="7" style="v"/>Filistiate gam sungah David a ten’ hun sung in kum khat leh kha li ahi hi.
  </para>
  <para style="p">
    <verse number="8" style="v"/>Tu-in David leh a mite paito-in, Geshur mite, Girzi mite, leh Amalek mite va sim uh hi; bang hang hiam cih leh hih mite in Izipt gam lam Shur ciang dongah tang lai-a kipanin a teeng mite ahi uh hi.
  </para>
  <para style="p">
    <verse number="9" style="v"/>Tua ciangin David in tua gam vat gawp a, numei ahi a, pasal ahi zongin hingkhawi loin, ahih hangin tuute, bawngtalte, late, kalaohte, leh puante la-in Akhish kiangah hong ciahkik hi.
  </para>
  <para style="p">
    <verse number="10" style="v"/>Akhish in, “Tu ni-in kua va sim na hi hiam?” ci-in a dot ciangin, David in, “Judah mite’ Negeb gam,” ahih kei leh, “Jerahme-el mite’ Negeb gam,” ahih kei leh, “Ken mite’ Negeb gam,” a ci hi.
  </para>
  <para style="p">
    <verse number="11" style="v"/>David in, “Amaute in kote’ thu genin, David in tua bangin hih hi,’ ci ding uh ahih ciangin,” ci-in ngaihsun ahih manin Gath ah thu a puak ding numei ahi a, pasal ahih zongin hingkhawi lo hi. Filistiate gam sungah a ten’ sung teng tua bang gamtatna in ama ngeina ahi hi.
  </para>
  <para style="p">
    <verse number="12" style="v"/>Akhish in David muangin, “Ama mipih Israelte in a muhdah theih nadingin a mahmah kibawl khin hi; tua ahih ciangin amah in ka nasem hi tawntung ding hi,” ci-in ngaihsun hi.
  </para>
  <chapter number="28" style="c"/>
  <para style="p">
    <verse number="1" style="v"/>Tua hunin Filistiate in Israelte do dingin a galkapte khawm uh hi. Akhish in David kiangah, “Nang leh na mite in kei tawh galkapte lakah a kuan khawm ding na hih lam thei in,” a ci hi.
  </para>
  <para style="p">
    <verse number="2" style="v"/>David in Akhish kiangah, “Hoih mahmah hi, na nasempa in bang hih thei hiam cih na thei ding hi,” a ci hi. Tua ciangin Akhish in David kiangah, “Hoih mahmah hi, khan’ tawntungin keimah hong cing dingin nang kong koih ding hi,” a ci hi.
  </para>
  <para style="p">
    <verse number="3" style="v"/>Tu-in Samuel si a, Israelte khempeuh ama hangin kapin, ama khuapi Ramah ah vui uh hi. Saul in vankahte leh aisante a gamsung panin beisak hi.
  </para>
  <para style="p">
    <verse number="4" style="v"/>Filistiate kikhawm uh a, hong pai-in Shunem ah giahphual sat uh hi; Saul in Israelte khempeuh khawm a, amaute in Gilboa-ah giahphual sat uh hi.
  </para>
  <para style="p">
    <verse number="5" style="v"/>Saul in Filistia galkapte a muh ciangin lau a, a lungsim nakpi takin liing hi.
  </para>
  <para style="p">
    <verse number="6" style="v"/>Saul in Topa thu a dot ciangin, Topa in mang tawh hita leh, Urim tawh hita leh, kamsangte tawh hita leh dawng lo hi.
  </para>
  <para style="p">
    <verse number="7" style="v"/>Tua ciangin Saul in a nasemte kiangah, “Ama kiangah pai-in ama tung pan thu ka dot theih nadingin vankah thei numei khat kei adingin hong zon’sak un,” a ci hi. A nasemte in ama kiangah, ‘En in, Edor-ah vankah thei khat om hi,” a ci uh hi.
  </para>
  <para style="p">
    <verse number="8" style="v"/>Tua ahih ciangin Saul in a mel seelin puan dang silh a, amah leh mi nih pai hi; amaute zanin numei kiangah pai uh hi. Amah in, “Kei adingin a sisate’ kha kiang pan thu hong dotsak in la, nang kiang a min kong gen peuhpeuh kei adingin hong sap tohsak in,” a ci hi.
  </para>
  <para style="p">
    <verse number="9" style="v"/>Numei in ama kiangah, “Saul’ hihsa thu, gam sung panin vankahte leh aisante a suksiatna na thei taktak hi. Tua ahih ciangin bang hangin keima sih nading a piangsak dingin kei adingin thangzak hong koih na hi hiam? ”a ci hi.
  </para>
  <para style="p">
    <verse number="10" style="v"/>Ahih hangin ama tungah Topa min tawh Saul kiciam a, “Topa in a nungta ahih mah bangin hih thu hangin nang tungah dantahna hong tung lo ding hi,” a ci hi.
  </para>
  <para style="p">
    <verse number="11" style="v"/>Tua ciangin numei in, “Kua hong sapsak ding ka hi hiam?” a ci hi. Amah in “Samuel hong sapsak in,” a ci hi.
  </para>
  <para style="p">
    <verse number="12" style="v"/>Numei in Samuel a muh ciangin a gingin a kiko khia hi; tua ciangin numei in Saul kiangah, “Bang hangin kei hong khem na hi hiam? nang in Saul na hi hi,” a ci hi.
  </para>
  <para style="p">
    <verse number="13" style="v"/>Kumpipa in ama kiangah, “Lau kei in; bang na mu hiam?” a ci hi. Tua ciangin numei in Saul kiangah, “Lei sung panin pasian khat hong paikhia to ka mu hi,” a ci hi.
  </para>
  <para style="p">
    <verse number="14" style="v"/>Amah in tua nu kiangah, “Ama mel bang ci hiam?” a ci hi. Tua nu in, “Puteek khat hong paito hi; amah in puantualpi silh hi,” a ci hi. Tua ciangin Saul in tua pen Samuel hi ci-in thei a, lei-ah a mai kunin zahtakna bawl hi.
  </para>
  <para style="p">
    <verse number="15" style="v"/>Tua ciangin Samuel in Saul kiangah, “Bang hangin keimah sap tohna tawh hong nawngkaisak na hi hiam?” a ci hi. Saul in dawngin, “Nakpi takin ka lungkham hi; bang hang hiam cih leh Filistiate in kei hong do a, kei kiang panin Pasian kihei khia-in kamsangte tawh ahi a, mang tawh ahi zongin hong dawng nawn lo hi; tua ahih ciangin ka gamtat ding hong gen dingin nang kong sam hi,” a ci hi.
  </para>
  <para style="p">
    <verse number="16" style="v"/>Tua ciangin Samuel in, “Topa nang kiang panin kihei khia-in na gal suak khin ahih ciangin bang hangin kei thu hong dong lai na hi hiam?
  </para>
  <para style="p">
    <verse number="17" style="v"/>Topa in kei tung tawnin hong gensa bangin nang tungah hong hih hi; bang hang hiam cih leh Topa in na khut sung panin kumpigam bal khia-in na vengpa David tungah pia khin hi.
  </para>
  <para style="p">
    <verse number="18" style="v"/>Bang hang hiam cih leh nangmah in Topa’ thu ngai loin, Amalek tungah ama heh mahmahna tawh kizui-in hih lo na hih manin Topa in nang tungah tu ni-in hihte hong tungsak hi.
  </para>
  <para style="p">
    <verse number="19" style="v"/>Tua tham loin Topa in Israel mite zong nang tawh Filistiate khut sungah hong piakhawm ding hi; zing ciangin nang leh na tapate in zong kei kiang nong zuan ding uh hi; Topa in Israel galkapte zong Filistia-te’ khut sungah pia ding hi,” a ci hi.
  </para>
  <para style="p">
    <verse number="20" style="v"/>Tua ciangin Samuel thugente hangin lau lua-in lei lakah Saul tawn puk pah hi; tua ciangin amah in sun tawntung leh zan tawntung bangmah ne lo ahih manin ama sungah thahatna om lo hi.
  </para>
  <para style="p">
    <verse number="21" style="v"/>Tua ciangin Saul’ kiangah numei hong pai-in amah a lau mahmahna amuh ciangin tua nu in ama kiangah, “En in, na nasemnu in na thu hong ngai zo hi; ka luang khamin kei tungah nong gen bangin ka gamta zo hi.
  </para>
  <para style="p">
    <verse number="22" style="v"/>Tua ahih ciangin nang zong na nasemnu thu ngai-in na mai-ah anlum tawmkhat hong luisak in: na pai nading ah na pai ciangin na hat nadingin ne in,” a ci hi.
  </para>
  <para style="p">
    <verse number="23" style="v"/>Amah in nial a, “Ka ne kei ding hi,” a ci hi. Ahih hangin tua numei tawh kopin a nasemte in ci teitei uh hi; tua ciangin amau cih bangin mang hi. Tua ahih ciangin lei lak panin amah tho-in lupna tungah tu hi.
  </para>
  <para style="p">
    <verse number="24" style="v"/>Tu-in numei in a inn ah bawngno thau khat nei a, amah in manlang takin go-in, tua ciangin annel la a, annel meekin silngo sawhloh anlum em a,
  </para>
  <para style="p">
    <verse number="25" style="v"/>Saul leh a nasemte mai-ah lui hi; amaute in ne uh hi. Tua ciangin amaute ding-in tua zanin paikhia uh hi.
  </para>
  <chapter number="29" style="c"/>
  <para style="p">
    <verse number="1" style="v"/>Tu-in Filistiate in a galkap khempeuh uh Afek-ah khawm uh hi; Jezre-el gam sunga om tuikhuk gei-ah Israelte in giahphual sat uh hi.
  </para>
  <para style="p">
    <verse number="2" style="v"/>Filistia uliante a zaza a tultulin a pai laitakin David leh a mite zong Akhish tawh a nungah pai uh a,
  </para>
  <para style="p">
    <verse number="3" style="v"/>Filistia galkap a ukte in, “Hih Hebru mite in hih lai-ah bang hih ahi uh hiam?” a ci uh hi. Akhish in Filistia galkap a ukte kiangah, “Ni tampi, kum tampi kei tawh a om khin, Israel kumpipa Saul’ nasempa in hih David hi a, kei kiangah hong tai-a kipanin tu ni dongin ama sungah mawhna ka mu kei hi,” a ci hi.
  </para>
  <para style="p">
    <verse number="4" style="v"/>Ahih hangin Filistia galkap a ukte ama tungah heh uh hi; Filistia galkap a ukte in ama kiangah, “Amah na koihna mun ah a ciahkik theih nadingin hih mipa sawlkik in; gal kidona sungah eite lang hong suak kha ding ahih manin galdona sungah eite tawh amah hong kuansuk lo ding hi. Bang hang hiam cih leh hih mipa in a topa tawh kilemna bangci bawl ding ahi hiam? Hih lai-a om mite’ lutang tawh hi ding hi lo ahi hiam?
  </para>
  <para style="p">
    <verse number="5" style="v"/>Amaute khat leh khat in la-in sa-in lam uh a,
  </para>
  <para style="p">
    <verse number="6" style="v"/>Tua ciangin Akhish in David samin ama kiangah, “Topa in a nungta ahih mah bangin, nang na thuman a, hih vai-ah nang in kei tawh kuan khia-in nong paina hangin ka lungdam hi; bang hang hiam cih leh kei kiangah nong pai-a kipan tu ni dong nang sungah khialhna bangmah ka mu kei hi. Ahih hangin uliante in nang hong thukim lo uh hi.
  </para>
  <para style="p">
    <verse number="7" style="v"/>Tua ahih ciangin tu-in ciahkik in; Filistia uliante na lungkim loh sak khak loh nadingin lungkim takin ciah in,” a ci hi.
  </para>
  <para style="p">
    <verse number="8" style="v"/>Tua ciangin David in Akhish kiangah, “Ahih hangin, keimah in bang hih ka hi hiam? Ka to kumpipa’ galte pai-in ka do theih loh nadingin nangma nasepna ah kong tum ni-a kipan tu hun dong na nasempa sungah bang mu na hi hiam?” a ci hi.
  </para>
  <para style="p">
    <verse number="9" style="v"/>Tua ciangin Akhish in David dawngin, “Nang in keima muhna ah Pasian’ vantungmi khat mah bangin paubaang lo na hihna ka thei hi; ahi zongin Filistia galkap a ukte in, “Amah in gal phual ah eite tawh hong kuanto lo ding hi,’ a ci uh hi.
  </para>
  <para style="p">
    <verse number="10" style="v"/>Tua ahih ciangin tu-in nang tawh a hong pai na topa’ nasemte tawh zingsangin tho baih un la, khua a vak phetin kihemkhia un,” a ci hi.
  </para>
  <para style="p">
    <verse number="11" style="v"/>Tua ahih ciangin Filistia gamah a ciahkik dingin David a mite tawh zingsang tungin dingkhia uh a, Filistiate ahih leh Jezre-el khua ah paito uh hi.
  </para>
  <chapter number="30" style="c"/>
  <para style="p">
    <verse number="1" style="v"/>Tu-in David leh a mite a ni thum ni-in Ziklag hong tun’ uh ciangin, Amelekte in Negeb leh Ziklag na sim khin uh hi. Amaute in Ziklag zo-in mei tawh na hal uh a,
  </para>
  <para style="p">
    <verse number="2" style="v"/>numei khempeuh leh tua khua sunga om teng a neu a lian-in man uh hi; amaute in khat zong that lo uh a, ahih hangin pua khia-in paipih uh hi.
  </para>
  <para style="p">
    <verse number="3" style="v"/>David leh a mite khuapi a tun’ uh ciangin a khuapi mei tawh kihalin, a zite leh a tanute leh a tapate uh sal-in a kimat khitna mu uh hi.
  </para>
  <para style="p">
    <verse number="4" style="v"/>Tua ciangin David leh amah tawh a om mite in a aw uh gingsakin a tha bei dongun kap uh hi.
  </para>
  <para style="p">
    <verse number="5" style="v"/>David’ zi nihte, Jezre-el khuami Ahinoam leh Karmel khuami Nabal zi meigongnu Abigailte zong sal-in kiman hi.
  </para>
  <para style="p">
    <verse number="6" style="v"/>David nakpi takin lungkham hi; bang hang hiam cih leh mi khempeuh a tanute a tapate uh hangin a lungsim uh na lua ahih manin suang tawh amah den’ ding gen uh hi. Ahih hangin David in amahmah Topa a Pasian sungah kithakhauhsak hi.
  </para>
  <para style="p">
    <verse number="7" style="v"/>Tua ciangin David in Ahimelek’ tapa siampi Abithar kiangah, “Siampi puan hong paipih in,” a ci hi. Tua ahih ciangin Abiathar in David kiangah siampi puan paipih hi.
  </para>
  <para style="p">
    <verse number="8" style="v"/>Tua ciangin David in Topa thu dong a, “Hih mihonte ka delh ding hiam? Amaute ka pha ding hiam?” a ci hi. Amah in dawngin, “Delh in; bang hang hiam cih leh na pha taktak ding a, na mite na honkhia zo taktak ding hi,” a ci hi.
  </para>
  <para style="p">
    <verse number="9" style="v"/>Tua ahih ciangin David leh amah tawh a om mihing zagukte kuankhia uh a, Besor lui-ah tungin, tua lai-ah a kinusia mi pawlkhat om uh hi.
  </para>
  <para style="p">
    <verse number="10" style="v"/>Ahih hangin David, amah leh mi zalite a delhin paisuak uh hi; Besor lui a galkah dingin a gim lua mi zanih kinusia uh hi.
  </para>
  <para style="p">
    <verse number="11" style="v"/>Amaute in Izipt mi khat gamlakah mu uh a, David kiangah amah paipih uh hi; amaute in anlum pia uh a, amah in ne hi, amaute in tui dawn ding pia uh hi,
  </para>
  <para style="p">
    <verse number="12" style="v"/>amaute in thei moh khat leh leenggahkeu bawk nih zong pia uh hi. Amah in a nek khit ciangin a tha hong dimkik hi; bang hang hiam cih leh anlum ahi a, tui ahi zongin sun thum leh zan thum ne lo dawn loin om hi.
  </para>
  <para style="p">
    <verse number="13" style="v"/>Tua ciangin David in ama kiangah, “Nang kuate na hi hiam? Koi pan na hi hiam?” a ci hi. Amah in, “Keimah in Amalekte khat’ nasem, Izipt tangval khat ka hi hi; tu ma ni thum lai-in ka ci na ahih manin ka topa in hong nusia hi.
  </para>
  <para style="p">
    <verse number="14" style="v"/>Kote in Khereth mite’ Negeb gam leh Judahte’ gamsung leh Kaleb mite’ Negeb gam ka sim uh hi; mei tawh Ziklag ka hal uh hi,” a ci hi.
  </para>
  <para style="p">
    <verse number="15" style="v"/>Tua ciangin David in ama kiangah, “Hih mite kiangah nong paipih suk ding hiam?” a ci hi. Amah in, “Nangmah in kei nong thah loh nading ahi a, ka topa’ khut sungah nong ap kik loh nading ahi zongin Pasian tawh kei tungah hong kiciam in, tua ciangin hih mihonte kiangah nang kong paipih suk ding hi,” a ci hi.
  </para>
  <para style="p">
    <verse number="16" style="v"/>Tua ciangin amah in a paipih suk ciangin, en in, Filistiate gam leh Judah gam panin a lak uh na tampite hangin amaute gam sung khempeuh ah kithehthangin an ne, tui dawn, laamin om uh hi.
  </para>
  <para style="p">
    <verse number="17" style="v"/>Tua ciangin David in a zing ciang phalvak-a kipan nitak dong amaute vatgawp hi; kalaoh tungah tuangin a tai tangval zalite sim loh amaute khat zong suakta lo hi.
  </para>
  <para style="p">
    <verse number="18" style="v"/>David in Amalekte’ laksa khempeuh ngah kik hi; David in a zi nihte honkhia hi.
  </para>
  <para style="p">
    <verse number="19" style="v"/>A neu a lian, tanute tapate, nate ahi a, a kila khat peuhpeuh ahi zongin a kisam khat zong om lo hi; David in a vekpi-in ciahpih kik hi.
  </para>
  <para style="p">
    <verse number="20" style="v"/>David in tuu honte leh bawng honte khempeuh zong man hi; mite in tua ganhingte ama mai-ah hawl uh a, “Hih in David’ na lakte ahi hi,” a ci uh hi.
  </para>
  <para style="p">
    <verse number="21" style="v"/>Tua ciangin, David zui dingin a gim lua, Besor lui-ah a kinusia mihing zanihte kiangah David pai hi; David leh amah tawh a om mite a dawn dingin amaute hong kuankhia uh hi; mite kiangah David a nai ciangin amah in amaute hopih hi.
  </para>
  <para style="p">
    <verse number="22" style="v"/>Tua ciangin David tawh a pai mite lak panin a gilo leh mi ginalote khempeuh in, “Amaute in eite tawh hong paisuak lo uh ahih manin, mite in a zi leh a tate uh la-in a paikhiatpih uh cih sim loh, eite’ ngah kik nate khat zong amaute i pia kei ding hi,” a ci uh hi.
  </para>
  <para style="p">
    <verse number="23" style="v"/>Ahih hangin David in, “Ka sanggamte aw, Topa in eite hong piaksa nate tua bangin na hih kei ding uh hi; amah in eite hong kemin eite do ding a hong pai mihonte i khut sungah hong pia khin hi.
  </para>
  <para style="p">
    <verse number="24" style="v"/>Hih thu-ah kua in no’ thu hong ngai ding ahi hiam? Bang hang hiam cih leh gal sunga a kuan mipa’ tanh zah mah, van a ngak mipa in tang ding hi; amaute in a kibangin tang ding uh hi,” a ci uh hi.
  </para>
  <para style="p">
    <verse number="25" style="v"/>Tua ni-a kipanin tu ni dongin amah in Israelte adingin thukham leh biakna ngeina kipin bawl hi.
  </para>
  <para style="p">
    <verse number="26" style="v"/>David in Ziklag a tun’ ciangin Judah upa a lawmte kiangah a na lakte pawlkhat khakin, “Topa’ galte’ na a kila sung panin hih lai-ah note ading letsong a om hi,” a ci hi;
  </para>
  <para style="p">
    <verse number="27" style="v"/>tua nate pen, Beth-el, Negeb sunga om Ramoth, Jattir,
  </para>
  <para style="p">
    <verse number="28" style="v"/>Aroer, Sifmoth, Eshtemoa,
  </para>
  <para style="p">
    <verse number="29" style="v"/>Karmel, Jerahmeel khuapite, Ken khuapite,
  </para>
  <para style="p">
    <verse number="30" style="v"/>Hormah, Borashan, Athak,
  </para>
  <para style="p">
    <verse number="31" style="v"/>Hebron sunga omte, David leh a mite a pai ngeina mun khempeuhte’ ading ahi hi.
  </para>
  <chapter number="31" style="c"/>
  <para style="p">
    <verse number="1" style="v"/>Tu-in Filistiate in Israelte do uh hi; Filistiate mai-ah Israel mite tai uh a, Gilboa Mual tungah thah-in tuk uh hi.
  </para>
  <para style="p">
    <verse number="2" style="v"/>Filistiate in Saul leh a tapate pha uh hi; Filistiate in Saul’ tapate Jonathan leh Abinadab leh Malkhishua that uh hi.
  </para>
  <para style="p">
    <verse number="3" style="v"/>Gal in Saul nakpi takin neh a, thal tawite in amah mu hi; thal tawite in nakpi takin amah liamsak hi.
  </para>
  <para style="p">
    <verse number="4" style="v"/>Tua ciangin Saul in a galhiam puapa kiangah, “Hih dawibia mite hong pai-in kei hong dawt letin hong mawlpih kha ding ahih manin na namsau dok in la, tua tawh hong dawt let in,” a ci hi. Ahih hangin a galhiam puapa in hih nuam lo hi; bang hang hiam cih leh amah lau mahmah hi. Tua ahih ciangin Saul in ama namsau la-in tua tungah puk hi.
  </para>
  <para style="p">
    <verse number="5" style="v"/>A galhiam puapa in Saul a sihna a muh ciangin amah zong a namsau tungah pukin, amah tawh si khawm hi.
  </para>
  <para style="p">
    <verse number="6" style="v"/>Tua bangin Saul’ leh a tapa thumte leh a galhiam puapa, leh a mi khempeuh, a ni kikhatin si khawm uh hi.
  </para>
  <para style="p">
    <verse number="7" style="v"/>Tua ciangin kuam gal khat leh Jordan gal khat-a om Israel mite in Israel mite tai-in Saul leh a tapate a sih khitna thu a zak uh ciangin amaute in a khuapite uh nusia-in tai uh hi; tua ciangin Filistiate hong pai-in tuate sungah teeng uh hi.
  </para>
  <para style="p">
    <verse number="8" style="v"/>A zing ciangin a kithat mite’ na la dingin Filistiate hong pai ciangin Saul leh a tapa thumte Gilboa Mual tungah a si mu uh hi.
  </para>
  <para style="p">
    <verse number="9" style="v"/>Amaute in a lu tan khia-in, a galhiam hawkkhia uh a, a milimte uh leh mite kiangah hih thuhoih a puak dingin Filistia gam sung khempeuh kamtaite sawl uh hi.
  </para>
  <para style="p">
    <verse number="10" style="v"/>Amaute in ama galhiam Ashtaroth biakinn sungah koih uh hi; amaute in ama luang Bethshan kulh-ah suang uh hi.
  </para>
  <para style="p">
    <verse number="11" style="v"/>Ahih hangin Jabeshgilead ah a teng mite in Saul tungah Filistiate hihna a zak uh ciangin,
  </para>
  <para style="p">
    <verse number="12" style="v"/>a hang mi khempeuh ding-in zan tawntung pai uh a, Bethshan kulh tung panin Saul’ luang leh a tapate’ luangte va la uh hi; tua ciangin amaute Jabesh ah hong tungin tua lai-ah hal uh hi.
  </para>
  <para style="p">
    <verse number="13" style="v"/>Amaute in a guhte la-in Jabesh khua sunga makeng kung nuai-ah vui uh a, ni sagih sung an tang uh hi.
  </para>
</usx>