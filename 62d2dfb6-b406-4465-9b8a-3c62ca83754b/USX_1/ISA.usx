<?xml version="1.0" encoding="UTF-8"?>
<usx version="2.0">
  <book code="ISA" style="id">Isaiah</book>
  <para style="mt">Isaiah</para>
  <chapter number="1" style="c"/>
  <para style="p">
    <verse number="1" style="v"/>Judah gam kumpite ahi Uzziah, Jotham, Ahaz leh Hezekiahte’ hun lai in, Amoz’ tapa Isaiah in Judah gam leh Jerusalem khua tawh kisai a muh mangmuhnate in:
  </para>
  <para style="p">
    <verse number="2" style="v"/>Vantungte aw, za un, leitung aw, ngai un; bang hang hiam cih leh Topa in thu hong gen khin zo hi: “Ka pattahsa tapate in kei hong lehdo uh hi.
  </para>
  <para style="p">
    <verse number="3" style="v"/>Bawng in amah a neipa thei a, la in ama topa’ an piakna mun thei buang hi; ahih hangin Israel in thei lo hi, keima mite in thei-thei lo hi,”
  </para>
  <para style="p">
    <verse number="4" style="v"/>Ah, a khial minam, mawhna tawh a gik mite, siatna a bawlte’ suan leh khakte, a gamtatsia tapate! Amaute in Topa nusia khin uh a, amaute in Israelte’ Siangtho Pa simmawh khin uh hi; amaute in amah nungngat uh hi.
  </para>
  <para style="p">
    <verse number="5" style="v"/>Bang hangin note hong kisat beh lailai nadingin lehdo teitei na hi uh hiam? Israel aw, na lutang khempeuh liamma dim a, na lungsim leh na ngaihsutna gim mahmah hi.
  </para>
  <para style="p">
    <verse number="6" style="v"/>Khe nuai-a kipan lutang dong nangawnin a cidamna om lo a, satnim gawpnate leh meimapite leh si luang liammate om hi; tuate pen a nai kisaal lo, kitun lo, sathau tawh kinomsak lo hi.
  </para>
  <para style="p">
    <verse number="7" style="v"/>Na gam uh khing a, na khuapite uh mei tawh kihal hi; na muh tangpi mahun gamdang mite in na gam uh hong laksak a, theih ngei lohte’ lotthal bangin na khempeuh susia gawp uh hi.
  </para>
  <para style="p">
    <verse number="8" style="v"/>Jerusalem khuapi bek om lai a, leenggui lo-a buk, tangmai lo sunga hampheng bangin kuama’ hut lohin kinusia a, a ki-umcih khuapi tawh kibangin kinusia hi.
  </para>
  <para style="p">
    <verse number="9" style="v"/>Vanglianpen Topa in eite tawmno khat a nungta-in hong siit hi kei leh, eite pen Sodom khua bang khinin, Gomorrah khua bang i suak khin ta ding hi.
  </para>
  <para style="p">
    <verse number="10" style="v"/>Sodom a uk mangte aw, Topa’ thu za un! No Gomorrah mite aw, i Pasian’ hilhna ngai un!
  </para>
  <para style="p">
    <verse number="11" style="v"/>Topa in hih bangin ci hi: “Note’ biak piakna a tampite pen kei’ tungah bang hi leltak ahi hiam? Tuutalte leh ganhing thaute’ sathau tawh meihal biaknate ka kham ta hi; bawng talte, tuunote, keltalte’ sisan-ah kei ka lungkim kei hi.
  </para>
  <para style="p">
    <verse number="12" style="v"/>“Kei’ mai-ah kilaak ding a, nong pai uh ciangin hih banga ka huang sung na tuatcil gawpna uh kua in hong deih ahi hiam?
  </para>
  <para style="p">
    <verse number="13" style="v"/>Bangmah-a kimang lo piaknate hong paipih nawn kei un; paknamtui halna ka kih hi. Khadet ni, sabbath ni leh thupi tak-a na kikhopnate uh mawhna tawh kidim ahih manin ke’n ka thuak zo kei hi.
  </para>
  <para style="p">
    <verse number="14" style="v"/>Note’ khadet nite leh na pawite uh ka mudah hi; tuate pen kei’ adingin van gikpi khat suak khin a, tuate ka puakna-in ka gim hi.
  </para>
  <para style="p">
    <verse number="15" style="v"/>Thu ngenin na khutte uh nong zaak uh ciangin note kiang pan ka mai ka seel ding a, thu tampi na nget uh hangin, ke’n ka ngai tuan kei ding hi; bang hang hiam cih leh note’ khut in sisan tawh kidim hi.
  </para>
  <para style="p">
    <verse number="16" style="v"/>Note kisil tawm un la, a siangtho-in kibawl un; keima muhna-ah na gamtat siatnate uh paikhia un; siatna na bawlte uh khawl un la,
  </para>
  <para style="p">
    <verse number="17" style="v"/>gamtat hoih ding kisin un; thumanin gamta un la, nenniamna kheel un; pa nei lote huu un la, meigong numei pan’pih un.
  </para>
  <para style="p">
    <verse number="18" style="v"/>Topa in hih bangin ci hi: “Tu-in hong pai un la, thu kikum khawm ni; na mawhnate uh puansan a bat hangin vuuk bangin hong ngo ding hi; na mawhnate uh si bangin a san hangin tuumul bangin hong kaang ding hi.
  </para>
  <para style="p">
    <verse number="19" style="v"/>Note in utna lungsim nei-in thu na man’ nak uh leh lei pan-a piang a gah hoihte na ne ding uh hi;
  </para>
  <para style="p">
    <verse number="20" style="v"/>Ahih hangin note in kei hong nialin nong lehdo uh leh namsau in note hong vatmai ding hi; bang hang hiam cih leh Topa in hih thu gen khin zo hi.”
  </para>
  <para style="p">
    <verse number="21" style="v"/>A thutak khuapi, thutang tawh a kidim ngeisa, bang ci-a a paktat numei tawh kibang ta ahi hiam! Ama sungah thumanna om ngei a, ahih hangin tu-in mi thatte bek a om hi.
  </para>
  <para style="p">
    <verse number="22" style="v"/>Jerusalem khuapi aw, nguntang na bang ngei a, tu-in ngun-ek na suak hi. Leenggahzu limci na bang ngei a, tu-in tui mawkmawk na bang ta hi.
  </para>
  <para style="p">
    <verse number="23" style="v"/>Na uliante, mi lehdote hi a, gutate tawh a kikhawlte ahi hi. Mi khempeuh in sumgolh leh letsong deih uh hi. Amaute in pa nei lote pan’pih lo uh a, meigongnu’ thu amaute in sang lo uh hi.
  </para>
  <para style="p">
    <verse number="24" style="v"/>Tua ahih ciangin, Topa, Vanglianpen Topa, Israelte’ Vanglian Pa in hih bangin ci hi: “Ah, ka lang ahi note tungah ka hehna kong khahkhia ding a, ka gal ahi note tungah keimah in kong thuk ding hi.
  </para>
  <para style="p">
    <verse number="25" style="v"/>Note kong langpan ding a, meikhuk-a haltui bangin na saam-ek teng uh tuikhia sakin, na kihelpih na nin khempeuh uh ka lakhia ding hi.
  </para>
  <para style="p">
    <verse number="26" style="v"/>A masa-a bangin na thukhente, a kipat cil-a bangin na upate ka koih kik ding hi. Tua khit ciangin nang pen, thuman khuapi, thutak khuapi, hong kici ding hi.”
  </para>
  <para style="p">
    <verse number="27" style="v"/>Topa thutang ahih manin Jerusalem khuapi honkhia ding a, a sunga teeng a kisik mi khempeuh zong dikna tawh honkhia ding hi.
  </para>
  <para style="p">
    <verse number="28" style="v"/>Ahih hangin a lehdo mite leh a khial mite pen kisusia khawmin Topa a nusiate pen kibeimangsak ding hi.
  </para>
  <para style="p">
    <verse number="29" style="v"/>Bang hang hiam cih leh tawsaw kungte na biakna hangun note na maizum ding uh a, biakna huan na bawlna hangun zahhuai-in na mai uh san ding hi.
  </para>
  <para style="p">
    <verse number="30" style="v"/>Bang hang hiam cih leh note pen, a teh a vul tawsaw kung leh tui a ngah lo huan tawh na kibang ding uh hi.
  </para>
  <para style="p">
    <verse number="31" style="v"/>A thahat mipa pen patlom tawh kibang ding a, ama nasepna pen mei-ek suak ding hi; kuamah in phelh zo loin amaute gel kangtum khawm ding uh hi.
  </para>
  <chapter number="2" style="c"/>
  <para style="p">
    <verse number="1" style="v"/>Judah gam leh Jerusalem khua tawh kisai Amoz’ tapa Isaiah muhna thu in:
  </para>
  <para style="p">
    <verse number="2" style="v"/>Nidang ciangin Topa’ inn omna mual pen, mual liante lakah a sang penin kikipsak ding a, mual neute tungah kisangsak ding hi; tua-ah minamte khempeuh pai muamua ding uh a,
  </para>
  <para style="p">
    <verse number="3" style="v"/>mi tampite hong pai-in: “Hong pai un, amah in ama zia-le-tongte eite hong hilh theih nading leh ama lampite i zuih theih nadingin Jakob’ Pasian’ inn, Topa’ mual-ah paito ni,” a ci ding uh hi. Bang hang hiam cih leh Topa in Zion panin thu hong gen ding a, Jerusalem khua panin Topa’ thuhilhna hong paikhia ding hi.
  </para>
  <para style="p">
    <verse number="4" style="v"/>Amah in minamte khat leh khat kikal ah thukhenin, mi tampite’ thu khentat sak ding hi; amaute in a namsaute uh lo khawh na tu, a teipite uh singhiang heuhna temkawi-in seek ding uh hi; Minam khat leh minam khat kido nawn lo ding a, galdo dingin kithawi nawn lo ding uh hi.
  </para>
  <para style="p">
    <verse number="5" style="v"/>Jakob’ suan leh khakte aw, hong pai un, Topa’ khuavak sungah gamta ni.
  </para>
  <para style="p">
    <verse number="6" style="v"/>Amaute pen nisuahna lam gam khongkhaite leh Filistia mite bangin aisante tawh kidim uh a, gamdang mite’ ngeina zui uh ahih manin, Jakob suan leh khakte, na mite nang na nial hi.
  </para>
  <para style="p">
    <verse number="7" style="v"/>Amau gam in ngun leh kham tawh kidim a, amau sumte in bei hun cih nei lo hi; amau gam in sakolte tawh kidim a, amau leengte in bei hun cih nei lo hi.
  </para>
  <para style="p">
    <verse number="8" style="v"/>Amau gam in milimte tawh kidim hi; amau’ khut tawh a bawlsate, a khutmete tawh a bawlsate amaute in bia uh hi.
  </para>
  <para style="p">
    <verse number="9" style="v"/>Tua ahih ciangin mite kiniamkhiat sukin, mite a niamin kikoih suk hi. Amaute’ mawhna maisak kei in:
  </para>
  <para style="p">
    <verse number="10" style="v"/>Topa kihtakna leh a lian ama minthan’na panin suanghawm sungah lut in la, leivui sungah bu in.
  </para>
  <para style="p">
    <verse number="11" style="v"/>Mite’ kiliatsakna pen kiniam koih ding a, mihingte’ kiphatsakna pen kiniam khiat ding hi; tua ni ciangin Topa bek a lianin kikoih ding hi.
  </para>
  <para style="p">
    <verse number="12" style="v"/>Bang hang hiam cih leh Vanglianpen Topa in a sehsa ni nei hi, a kiphasak leh a kiliansak khempeuh, a kisangsak leh a sangte khempeuh niamkhiat suk ding hi;
  </para>
  <para style="p">
    <verse number="13" style="v"/>a sang, a kilamto, Lebanon mual taamtaak singkungte khempeuh; Bashan mual tawsaw kungte khempeuh;
  </para>
  <para style="p">
    <verse number="14" style="v"/>alian mual sangte khempeuh leh a sang mual neute khempeuh;
  </para>
  <para style="p">
    <verse number="15" style="v"/>tausang khempeuh leh a muanhuai kulhte khempeuh;
  </para>
  <para style="p">
    <verse number="16" style="v"/>Tarshish teembaw khempeuh leh teembaw hoih khempeuh, a niam koih ding ni khat a nei hi.
  </para>
  <para style="p">
    <verse number="17" style="v"/>Mite’ kiliatsakna kiniamkhiat ding a, mite’ kiphatsakna a niamin kikoih suk ding hi; tua ni ciangin Topa bek a lianin kikoih ding hi.
  </para>
  <para style="p">
    <verse number="18" style="v"/>Milimte mangthang khin ding hi.
  </para>
  <para style="p">
    <verse number="19" style="v"/>Leitung liingsak gawp dingin Topa a thawh ciangin, amah kihtakna leh alian ama minthan’na panin, suanghawm sung leh leihawm sungah mite bu ding uh hi.
  </para>
  <para style="p">
    <verse number="20-21" style="v"/>Amah pen leitung liingsak gawp dingin a thawh ni hun ciangin, Topa kihtakna leh alian ama minthan’na panin suang hawmpite sung leh keen hawmte sungah a buk theih nadingun, mite in biak ding a, amau bawl ngun milimte leh kham milimte pen buite leh bakte paih ding uh hi.
  </para>
  <para style="p">
    <verse number="22" style="v"/>Ama’ nakvang sungah husan’na a om mipa muang kei in; Ama’ husanna pen banga sim tham ding ahi hiam?
  </para>
  <chapter number="3" style="c"/>
  <para style="p">
    <verse number="1" style="v"/>Bang hang hiam cih leh, en un, Topa, Vanglianpen Topa in Jerusalem khua leh Judah gam panin nuntakna leh lu hin’na, nuntakna an khempeuh leh nuntakna tui khempeuh;
  </para>
  <para style="p">
    <verse number="2" style="v"/>mivanglianpa leh galkappa, thukhenpa leh kamsangpa, aisanpa leh upa-pa,
  </para>
  <para style="p">
    <verse number="3" style="v"/>mi sawmnga a uk bupa leh zalian a neipa, thu lamlakpa leh khut siampa leh bum siamte lakhia hi.
  </para>
  <para style="p">
    <verse number="4" style="v"/>Amaute’ ulian dingin naupangte ka bawl ding a, naungeekte in amau uk ding uh hi.
  </para>
  <para style="p">
    <verse number="5" style="v"/>Mite khat leh khat, mi khempeuh in a lawmte ciat, mi khempeuh in a veengte ciat, kinencip gawp ding uh hi; khangnote pen uhamte tungah, migina lote pen miliante tungah kiphasak ding uh hi.
  </para>
  <para style="p">
    <verse number="6" style="v"/>Mi khat in ama pa’ inn sungah a sanggampa lenin, “Nang in puan na nei hi; nang in kote’ makaipa nong hi ding a, hih a sia lomtangte pen nangma khut sung hi ding hi,” a cih ni ciangin,
  </para>
  <para style="p">
    <verse number="7" style="v"/>amah in: “Kei in a damsakpa ka hi kei ding hi; ka inn sungah an leh puan om lo hi; mite a makai-in nong bawl kei ding hi,” ci-in genkhia ding hi.
  </para>
  <para style="p">
    <verse number="8" style="v"/>Bang hang hiam cih leh, amau kampaute leh amau gamtatnate in Topa langpangin, a minthang ama omna dem uh ahih manin, Jerusalem khua kipukin, Judah gam kia hi.
  </para>
  <para style="p">
    <verse number="9" style="v"/>Amau’ maiput in amau langah teci pang hi; Sodom bangin amaute in a mawhna uh genkhia uh hi, amaute in iim lo uh hi. Amaute in gimna ngah ta hen! Bang hang hiam cih leh amaute in amau tung mah ah siatna kitun’ uh hi.
  </para>
  <para style="p">
    <verse number="10" style="v"/>Amaute tungah thu hoih ding hi, ci-in thuman mite kiangah gen un, bang hang hiam cih leh amaute in amau gamtatna hoih a gah ne ding uh hi.
  </para>
  <para style="p">
    <verse number="11" style="v"/>Mi gilo in gimna ngah ta hen! Ama khut in a hihsate ama tung mah ah kithukkik ding ahih manin ama tungah thu sia ding hi.
  </para>
  <para style="p">
    <verse number="12" style="v"/>Keima mite ahih leh—khangnote in bawlsia uh a, numeite in zong uk uh hi. Ka mite aw, na makaite un note lam hong lak khial a, note’ lampi zuih pen hong siasak hi.
  </para>
  <para style="p">
    <verse number="13" style="v"/>Topa in, thu pang dingin thukhenna munah ama panmun hong la a, ama mite thukhen dingin a ding hi.
  </para>
  <para style="p">
    <verse number="14" style="v"/>Topa in, upate leh ama mite’ uliante tawh thukhen dingin kipan a; “Leenggui lo a ne tumte pen note na hi uh a, mizawngte’ na a kisutte note’ inn sungah om hi.
  </para>
  <para style="p">
    <verse number="15" style="v"/>Ka mite sucip-in, mi zawngte na gawina uh, bang na cih nopna uh ahi hiam? Vanglianpen Topa Pasian in ci hi.
  </para>
  <para style="p">
    <verse number="16" style="v"/>Topa in hih bangin ci hi: Jerusalem numeite kiphasakin ngawng doksa-in lam pai a, kiphatsakna tawh a mit uh hei pampam-in hi tuihtuihsa-in pai uh a, a khe uh tawh gingsak sualsual ahih uh ciangin;
  </para>
  <para style="p">
    <verse number="17" style="v"/>Topa in Jerusalem numeite lutang meima sakin, Topa in amau’ lutang kolhsak ding hi.
  </para>
  <para style="p">
    <verse number="18" style="v"/>Tua ni ciangin Topa in, khebuh hoihte, lutuam leh khade lim tawh a kibang kizepnate;
  </para>
  <para style="p">
    <verse number="19" style="v"/>bilbah tualte, taaute leh mai-sitnate;
  </para>
  <para style="p">
    <verse number="20" style="v"/>lukhute, banbulhte, kawngtente, paknamtui bungte leh a kivom aite;
  </para>
  <para style="p">
    <verse number="21" style="v"/>min gelhna zungbuhte leh nakbuhte;
  </para>
  <para style="p">
    <verse number="22" style="v"/>pawi puante, puanza neute, puanpite leh khutkhai ipte;
  </para>
  <para style="p">
    <verse number="23" style="v"/>puanza neu vang siseihte, saihadial puan sungsilhte, dialkhipte leh kikhuhna puante lakhia ding hi.
  </para>
  <para style="p">
    <verse number="24" style="v"/>Paknamtui tangin uihna; kawnggak tangin khauhualpi; lim tak-a kizem sam tangin lu kolhna; puan hoih tangin puanhampi; mel hoihna tangin maizumna hun hong tung ding hi.
  </para>
  <para style="p">
    <verse number="25" style="v"/>Na mite pen namsau tawh si ding uh a, a vanglian na mitepen gal sungah kisia ding uh hi.
  </para>
  <para style="p">
    <verse number="26" style="v"/>Khuapi kongpi pen tau-in thuum ding hi; khuapi pen gamkhing suakin, a tangguak-a om nupi bangin lei lakah tucip ding hi.
  </para>
  <chapter number="4" style="c"/>
  <para style="p">
    <verse number="1" style="v"/>Tua ni ciangin, nupi sagih in papi khat nei khawm ding uh a, “Kote in komau’ an ciat mah ne-in, komau’ puanciat mah ka silh ding uh hi, kote pen, nangma zi cih min bek hong pua sak in; ka minsiatna teng uh hong hum in,” ci ding uh hi.
  </para>
  <para style="p">
    <verse number="2" style="v"/>Tua ni ciangin Topa’ bulsel pen mel hoihin minthang ding a, leitung pan-a a piang gahte pen, a suakta Israel mite’ kiphatsakna leh minthan’na hi ding hi.
  </para>
  <para style="p">
    <verse number="3-4" style="v"/>Topa in thukhenna leh meihalna tawh Zion numei’ nitna teng siangsakin, Jerusalem khua sung panin mithahna teng a beisak ciangin, Zion-ah a om lai mi, Jerusalem ah a om lai mi khang tawntunga Jerusalem ah om dingin a kiciamtehsa mite khempeuh pen a siangtho kici ding hi.
  </para>
  <para style="p">
    <verse number="5" style="v"/>Tua ciangin Zion Mual tung khempeuh leh ama kikhopnate tungah, sun-in meii sungah, zan-in meikuang khu tawh Topa in hong bawl ding a, Topa’ minthan’na tung khempeuh ah a kizal khat om ding hi.
  </para>
  <para style="p">
    <verse number="6" style="v"/>Tua pen, sun ciangin nisa liah ding leh huihpi guahpi panin bukna leh belhna hi ding hi.
  </para>
  <chapter number="5" style="c"/>
  <para style="p">
    <verse number="1" style="v"/>Ka lawm itpa’ tangin, a leenggui lo a itna la hong sa ning: Ka lawm itpa in, lei hoih mahmahna mual tung khatah leenggui lo khat a nei hi.
  </para>
  <para style="p">
    <verse number="2" style="v"/>Amah in lei to-in suangte paikhia a, leenggui hoihte a suan hi; amah in a laizangah tausang khat lam a, tua sungah leenggah sukna khuk khat a to hi; amah in leenggah hoih hong gah ding lamen a, ahih hangin gam leenggah hong gah mawk hi.
  </para>
  <para style="p">
    <verse number="3" style="v"/>Tu-in, Jerusalem khua-a teengte leh Judah mite aw, kei leh ka leenggui lo kikal-ah thu nong khen nading uh kong thuum hi.
  </para>
  <para style="p">
    <verse number="4" style="v"/>Ka leenggui lo’ adingin ka hih nai loh ka hih ding a kilawm bang om lai ahi hiam? Leenggah hoih gah ding ka lamet lai takin bang hangin gam leenggah hong gah mawk ahi hiam?
  </para>
  <para style="p">
    <verse number="5" style="v"/>Tu-in, ka leenggui lo tungah ka hih ding note tungah kong gen ding hi. A daai ka lakhia ding a, kinemang ding hi; a gawl ka susia ding a, kituancil ding hi.
  </para>
  <para style="p">
    <verse number="6" style="v"/>Lo khul-in ka bawl ding hi; kipuah loin, kikho lo ding a, lingkung leh lingte khang ding hi; ama tungah meiite in zong guah a zuksak loh nadingin thu ka pia ding hi.
  </para>
  <para style="p">
    <verse number="7" style="v"/>Bang hang hiam cih leh Vanglianpen Topa’ leenggui lo pen Israel mite hi a, Judah mite pen lungdamna tawh a suan kungte ahi hi; amah in thutan’na lamen a, ahih hangin sisan luan’na om hi; thumanna lamen a, ahih hangin kahna om hi:
  </para>
  <para style="p">
    <verse number="8" style="v"/>Leitang tungah amau guak a teeng zah dongin midang’ adingin mun khempeuh a bei matengin inn khat leh khat, lo khat leh khat, gawmin a la thuah tawntung mite in gimna ngah ta hen.
  </para>
  <para style="p">
    <verse number="9" style="v"/>Vanglianpen Topa in ka zakna-ah hih bangin kiciam hi: “Aman takin, inn tampi tak hawmsuak ding a, a lian a hoih innte ah a teeng om lo ding hi.
  </para>
  <para style="p">
    <verse number="10" style="v"/>Bang hang hiam cih leh leenggah lo eeka sawm in phelpi khat dim bek gah ding a, khaici beem khat in an seu khat bek piangsak ding hi.”
  </para>
  <para style="p">
    <verse number="11" style="v"/>Zingsang tungin tho-in, kham theih zu delhin, leenggah zu in amaute a satsak pialpual matengin nitakin a tut kho mite in gimna ngah ta hen!
  </para>
  <para style="p">
    <verse number="12" style="v"/>Amaute in a pawi sung uhah laiza la sakna leh harp la sakna, khuang, tamngai leh leenggahzu tampi nei uh hi; ahih hangin amaute in Topa’ sepnate don lo uh a, a khut tawh a bawlte zong mu lo uh hi.
  </para>
  <para style="p">
    <verse number="13" style="v"/>Tua ahih ciangin thu theihlohna hangin ka mite sal suak uh hi; amau’ mi liante gilkialin si dek uh a, a mihonte uh dangtakin keu uh hi.
  </para>
  <para style="p">
    <verse number="14" style="v"/>Tua ahih ciangin Leinuai in a duhna khangsakin, bangmah tawh kiteh theih lo zahin a kam ka beba a, Jerusalem’ hoihna leh a mipite, a mihonte leh ama sunga lungdam mite a nawmvalh hi.
  </para>
  <para style="p">
    <verse number="15" style="v"/>Mite a niamin kikoih suak a, mite kiniamkhiat suk hi, a kiphasakte kiniamkhiat suk hi.
  </para>
  <para style="p">
    <verse number="16" style="v"/>Ahih hangin thutang sepna tawh Vanglianpen Topa in a liatna hong kilangsak a, a Siangtho Pasian in a mite a thukhenna tawh ama siangthona hong kilangsak hi.
  </para>
  <para style="p">
    <verse number="17" style="v"/>Tua ciangin tuunote in amau’ tatna gamlak mun bangin lopa ne ding uh a, a thau ganhingte leh keelnote in a siasa khuapi sungah gamta ding uh hi.
  </para>
  <para style="p">
    <verse number="18-19" style="v"/>Amaute in, “I muh theih nadingin amah manlang sakin, ama nasep kinawh sak ni; Israelte’ Siangtho Pa’ deihna i theihtheih nadingin nai sakin, tung sak ni!” ci-in ganhing kaih bangin khauzen tawh mawhna kai-in, khauhualpi tawh khialhna kai uh ahih manin gimna ngah ta uh hen.
  </para>
  <para style="p">
    <verse number="20" style="v"/>A phate sia ci-in, a siate pha ci a, khuavak dingin khuamial koihin, khuamial dingin khuavak koih a, a khum dingin a kha koihin, a kha dingin a khum a koihte in gimna ngah ta hen!
  </para>
  <para style="p">
    <verse number="21" style="v"/>Amau’ mit-ah pil kisa a, amau’ muhna-ah siam a kisate in gimna ngah ta hen!
  </para>
  <para style="p">
    <verse number="22" style="v"/>Leenggahzu tampi a dawnte, kham theih zu nek a hatte,
  </para>
  <para style="p">
    <verse number="23" style="v"/>mimawhte sumgolh tawh khah a, midikte a mawhsakte in gimna ngah ta hen!
  </para>
  <para style="p">
    <verse number="24" style="v"/>Tua ahih ciangin, mei in buhkung keute kangtum a, meikuang sungah lopa keute a kattum bangin, amaute’ zung pen muatna hi ding a, amaute’ pak palhte pen leivui bangin van-ah leengto ding hi; bang hang hiam cih leh Vanglianpen Topa’ thu nialin, Israelte’ Siangtho Pa’ thu simmawh uh hi.
  </para>
  <para style="p">
    <verse number="25" style="v"/>Tua ahih ciangin, Topa’ hehna ama mite’ tungah hong khangin, a khut zanin amaute vat gawp a, mualte liing hi; amaute’ luang hawmte pen kongzing lampite ah nin bangin om hi. Hih bang teng hangin zong a hehna dam nai lo a, ama khut kizan lai hi.
  </para>
  <para style="p">
    <verse number="26" style="v"/>Amah in, gamlapi-a om minam khat a sapna-in lim khat lak a, lei mong panin hong pai nadingin a sam hi; manlang takin hong paipah hi.
  </para>
  <para style="p">
    <verse number="27" style="v"/>Tua a hong pai mite kuamah gim lo uh hi, kuamah tuk lo uh hi, kuamah lusu lo, ihmu lo uh hi, dialkaih khat zong kol lo hi, khedap khau khat zong tat lo hi;
  </para>
  <para style="p">
    <verse number="28" style="v"/>amau’ thaltangte hiam a, a thal khempeuh uh a kikeeksa ahi hi, amau sakolte’ khecinte pen meisuang bangin sak a, a leengpeite uh pingpei bangin manlang hi.
  </para>
  <para style="p">
    <verse number="29" style="v"/>Amaute’ kikona pen humpinelkai hawk tawh kibang a, humpinelkai khanglaite bangin amaute hawk uh hi; amaute humhamin a sa nek ding uh man uh a, amaute in puakhia-in kuamah in honkhia zo lo hi.
  </para>
  <para style="p">
    <verse number="30" style="v"/>Tua ni ciangin amaute in tuipi ging bangin Israel tungah ngik ding uh hi. Mi khatpeuh in leitang en leh, khuamialna leh lungzin’na bek om hi; meiite in khua mialsak hi.
  </para>
  <chapter number="6" style="c"/>
  <para style="p">
    <verse number="1" style="v"/>Uzziah Kumpipa a sih kumin, a sang mahmah, a lian kumpi tokhom tungah Topa a tu ka mu hi; ama kumpi puanpi pen biakinn sung teng dim hi.
  </para>
  <para style="p">
    <verse number="2" style="v"/>Ama tungah serafim vanmite ding uh hi; tuate in kha guk ciat nei uh hi; nih tawh ama mai liah-in nih tawh ama khe tuamin, nih tawh leeng uh hi.
  </para>
  <para style="p">
    <verse number="3" style="v"/>Amaute khat leh khat kisamin:
  </para>
  <para style="p">
    <verse number="4" style="v"/>Tua kikona aw tawh biakinn kongkhak khuam bulpite kiling a, inn sung teng meikhu tawh kidim hi.
  </para>
  <para style="p">
    <verse number="5" style="v"/>Tua ciangin keimah in, “Gim ngahpa hi ta ing! Bang hang hiam cih leh a mawknapi ka hi hi; ka kam-a ka thugen khempeuh mawhna vive hi a, a thugen khempeuh uh mawhna leh nitna ahi mite’ lakah ka teeng kha hi. Vanglianpen Topa, Kumpipa ka mu kha khin ta hi,” ka ci hi.
  </para>
  <para style="p">
    <verse number="6" style="v"/>Tua ciangin serafim vanmite khat, biakna tau panin taiteh tawh a teh mei-am khat a khutah tawi-in, keima kiangah hong leeng hi.
  </para>
  <para style="p">
    <verse number="7" style="v"/>Amah in ka kam hong bi a, “En in, hih in na muk su-kha zo hi; na mawhna beita a, na khialhna kimaisak zo hi,” hong ci hi.
  </para>
  <para style="p">
    <verse number="8" style="v"/>Tua ciangin, “Kua sawl ding a, eite’ adingin kua va pai ding ahi hiam?” Topa’ cihna aw ka za hi. Tua ciangin ke’n, “Hi lai-ah kei om ing! Kei hong sawl in,” ka ci hi.
  </para>
  <para style="p">
    <verse number="9" style="v"/>Tua ciangin amah in, “Pai in la, hih mite tungah hih bangin ci in: ‘Za za napi, tel lo; mu mu napi, thei lo,
  </para>
  <para style="p">
    <verse number="10" style="v"/>amaute in a mit uh tawh a muh loh nading, a bil uh tawh a zak loh nading, a lungsim uh tawh thu a theihtel loh nading, amaute kihei-in damna a ngah lohna dingun hih mite lungsim mawl sak in la, amau bil uh ngong sak in la, a mit uh va si sak in,” hong ci hi.
  </para>
  <para style="p">
    <verse number="11" style="v"/>Tua ciangin keimah in “Topa aw, bang tanvei sawt ding ahi hiam?” ka ci hi. Amah in, khuapite-ah a teeng kuamah om loin hawm suakin, innte ah kuamah om loin kinusia a, leitang pen gamkhing suak kiuhkeuhin,
  </para>
  <para style="p">
    <verse number="12" style="v"/>Topa in gamlapi-ah mite khinkhia-in, leitungah a kinusia mun tampi a om dong, tua tan hong sawt ding hi, hong ci hi.
  </para>
  <para style="p">
    <verse number="13" style="v"/>Mi, seh sawmsuah seh khat bang a om lai hangin, taak kung leh tawsaw kungte a kiphuk khit ciangin a bulsum om laite mei tawh a kihal kik bangin amaute zong kisusia ding hi. A siangtho khaici pen, tua a bulsum ahi hi, ci hi.
  </para>
  <chapter number="7" style="c"/>
  <para style="p">
    <verse number="1" style="v"/>Uzziah’ tapa Jotham, Jotham’ tapa Ahaz ahi Judah kumpipa’ hun lai takin, Siria kumpipa Rezin leh Remaliah’ tapa Pekah ahi Israel kumpipa in Jerusalem khuapi sim dingin kuanto uh a, ahih hangin amaute in zo zo lo uh hi.
  </para>
  <para style="p">
    <verse number="2" style="v"/>“Siriate pen Efraim mite tawh kikop,” ci-a David’ innkuante’ tungah a kigen ciangin, huih in gamlak-a singte a mut bangin amah leh a mihingte’ lungsim kiliing hi.
  </para>
  <para style="p">
    <verse number="3" style="v"/>Topa in Isaiah’ tungah, “Ahaz tawh kimu dingin Puansawppa’ nasepna phual zuatna-a lampi kianga a om, bual tungnung tui lakna mongah nang leh na tapa Shearjashub pai un la,
  </para>
  <para style="p">
    <verse number="4" style="v"/>ama tungah, ‘Kidawm in la, om khinkhian in; lau kei in, Siria gam kumpipa Rezin leh Remaliah’ tapa’ hehna pen, sing tumbang nih a khute tawh kibang lel ahih manin kilunggim sak kei in.
  </para>
  <para style="p">
    <verse number="5" style="v"/>Bang hang hiam cih leh Siria kumpi-a kipan Remaliah’ tapa leh Efraim mite in nang hong sawm uh a,
  </para>
  <para style="p">
    <verse number="6" style="v"/>“Judah gam do dingin pai-in va sugawp ni, eima adingin va zo ni, tua gamah kumpi dingin Tabe-el’ tapa va koih ni,” ci uh hi,
  </para>
  <para style="p">
    <verse number="7" style="v"/>Topa Pasian in hih bangin ci hi: Tua thu pen kip lo ding a, hong tangtung lo ding hi.
  </para>
  <para style="p">
    <verse number="8" style="v"/>Bang hang hiam cih leh Siria’ lutang pen Damaskas khuapi hi a, Damaskas’ lutang in Rezin ahi hi. (Kum sawmguk leh kumnga sungin minam a hi zo nawn lo zah dongin Efraim kitamzan gawp ding hi.)
  </para>
  <para style="p">
    <verse number="9" style="v"/>Efraim’ lutang in Samaria hi a, Samaria’ lutang in Remaliat’ tapa ahi hi. Hih thu upna kho na neih kei leh, nang na kip kei ding hi,’ va ci in,” ci-in a gen hi.
  </para>
  <para style="p">
    <verse number="10" style="v"/>Topa in Ahaz kiangah thu genkik a,
  </para>
  <para style="p">
    <verse number="11" style="v"/>“Topa, na Pasian’ kiang panin lim khat ngen in la, a thuk Leinuai panin ahi zongin, a sang vantung panin ahi zongin ngen in,” ci hi.
  </para>
  <para style="p">
    <verse number="12" style="v"/>Ahih hangin Ahaz in, “Ka ngen kei ding hi, Topa ka ze-et kei ding hi,” ci hi.
  </para>
  <para style="p">
    <verse number="13" style="v"/>Tua ciangin Isaiah in, “David innkuan aw, ngai un! Mite na lunggim sakna uh thu neu sa a, ka Pasian zong lunggim sak na hi uh hiam?
  </para>
  <para style="p">
    <verse number="14" style="v"/>Tua ahih ciangin Topa mahmah in note’ tungah lim khat hong pia ding hi. En un, nungak khat gai-in tapa khat nei ding a, ama min Immanuel kici ding hi.
  </para>
  <para style="p">
    <verse number="15" style="v"/>Amah in a hoih lote nial-in a hoihte a teel theih hun ciangin bawngnawi thau khal leh khuaizu ne ding hi.
  </para>
  <para style="p">
    <verse number="16" style="v"/>Bang hang hiam cih leh naupang in a hoih lote nial-in a hoihte a teel theih hun ma-in na kihtak uh kumpi nihte’ gam kinusiacip ding hi.
  </para>
  <para style="p">
    <verse number="17" style="v"/>Efraim mite pen Judah mite kiang pan a, a paikhiat-a kipan nidanga piang ngei lo thu ahi, Assiria kumpipa nang leh na mite leh na pate’ innah Topa in hong tungsak ding hi,” ci hi.
  </para>
  <para style="p">
    <verse number="18" style="v"/>Tua ni ciangin Izipt luite’ nak-a a om Izipt mite, thopi hon bangin hong pai nading leh Assiria mite, a gam panun khuaipi hon bangin hong pai nadingun Topa in sam ding hi.
  </para>
  <para style="p">
    <verse number="19" style="v"/>Tuate khempeuh hong pai-in, keenhawmte sung leh suangpi heengte sung leh lingkung kawmte leh ganhing tatna mun khempeuh ah dim ding uh hi.
  </para>
  <para style="p">
    <verse number="20" style="v"/>Tua ni ciangin Topa in Gun gal khat pan a, a kikawm temta ahi Assiria kumpipa zangin a sam leh a khemul mettol ding a, a khamul zong metkhia ding hi.
  </para>
  <para style="p">
    <verse number="21" style="v"/>Tua ni ciangin mi khat in bawngla khat leh keel nih bang bek suahtak zo ding a,
  </para>
  <para style="p">
    <verse number="22" style="v"/>ahi zongin tuate in nawi tampi a piakna hangin amah in bawngnawi thaukhal ne zo ding hi; bang hang hiam cih leh gam sunga a om lai mi khempeuh in bawngnawi thaukhal leh khuaizu ne ding hi.
  </para>
  <para style="p">
    <verse number="23" style="v"/>Tua ciangin ngun shekel tul khat a man leenggui tul khat a omna mun khempeuh pen lingkungte leh lingte suak ding hi.
  </para>
  <para style="p">
    <verse number="24" style="v"/>Gam khempeuh lingkungte leh lingte tawh kidim ding ahih manin, thal leh thaltangte tawh tua munah mihingte gamvak ding uh hi;
  </para>
  <para style="p">
    <verse number="25" style="v"/>lingkungte leh lingte na kihtakna hangin tu-peek tawh a kikho ngei mual neute-ah na pai ngam kei ding hi; tua munte pen bawng khahna leh tuute’ gamtatna mun suak ding hi.
  </para>
  <chapter number="8" style="c"/>
  <para style="p">
    <verse number="1" style="v"/>Tua ciangin Topa in, “Suangpeek lianpi khat la in la, tua tungah mihingte’ theihkim lai tawh, ‘Mahershalalhasbaz’ ci in gelh in,” hong ci hi.
  </para>
  <para style="p">
    <verse number="2" style="v"/>Hih thu a thei dingin a muanhuai teci, siampi ahi Uriah leh Jeberekhiah’ tapa Zekhariah ka nei hi, hong ci hi.
  </para>
  <para style="p">
    <verse number="3" style="v"/>Tua ciangin kamsangnu tawh ka lumkhawm a, amah gai-in tapa khat hong nei hi. Tua ciangin Topa in ka tungah, “Ama min pen Mahershalalhasbaz, ci-in phuak in:
  </para>
  <para style="p">
    <verse number="4" style="v"/>bang hang hiam cih leh naungek in, Nu aw, pa aw, a cih a theih ma-in Damaskas khua’ hauhna leh Samaria khua sunga a kisut vante, Assiria kumpipa in la-in masuan ding hi,” hong ci hi.
  </para>
  <para style="p">
    <verse number="5" style="v"/>Topa in kei tungah thu hong genkik a,
  </para>
  <para style="p">
    <verse number="6" style="v"/>“Hih mite in, dam tak-a a luang didi Shiloah tuite nial uh a, Rezin leh Remaliah’ tapa’ mai-ah launa tawh liing liang uh ahih ciangin;
  </para>
  <para style="p">
    <verse number="7" style="v"/>en in, Topa in Assiria kumpipa leh ama minthan’na khempeuh ahi, hat a, a tam mahmah Gun tuite, amaute’ lang khatah piangsak ding hi; tui in a batna ngei teng tum-in, a piau khempeuh dimlet hi;
  </para>
  <para style="p">
    <verse number="8" style="v"/>Judah gam dong hong nawtsuk ding a, dimlet-in pai suaksuak-in, ngawng ciang dong tum ding hi,” hong ci hi. Ahih hangin Pasian in eite hong ompih a, a kizal ama khate in i gam hong hu ding hi.
  </para>
  <para style="p">
    <verse number="9" style="v"/>No minam dangte aw, galsim dingin awng un, thei un la, kitamzan un; gamlapi-a om gamte khempeuh aw, ngai un; kigalging un, ahih hangin lungkiatna na thuak veve ding uh hi; kigalging un, ahih hangin lungkiatna na thuak veve ding uh hi.
  </para>
  <para style="p">
    <verse number="10" style="v"/>Thu na vaihawm khawm uh hangin a mawkna suak ding hi; thu khat peuhpeuh na gen uh hangin kip lo ding hi; bang hang hiam cih leh kote tawh Pasian omkhawm hi.
  </para>
  <para style="p">
    <verse number="11" style="v"/>Bang hang hiam cih leh Topa in ama vangliatna tawh nakpi takin kei tungah thu hong gen a, hih mite’ lampi ka zuih loh nadingin hong hilhkhol a,
  </para>
  <para style="p">
    <verse number="12" style="v"/>“Hih mite’ sawmsimna pawlpih kei un. Amaute’ kihtakte kihta kei un la, lau kei un.
  </para>
  <para style="p">
    <verse number="13" style="v"/>Ahih hangin Vanglianpen Topa pen a siangtho-in na ngaihsun ding uh hi; amah note’ zahtak leh note’ launa na hi sak ding uh hi.
  </para>
  <para style="p">
    <verse number="14" style="v"/>Amah pen, bukna hi ding a, a siangtho’ luatna hangin mite’ kitukna leh puk theihna suangtum tawh kibang hi. Judah leh Israel kumpigam mite leh Jerusalem khua-a teeng mite a awk nading thangzak tawh kibang ding hi.
  </para>
  <para style="p">
    <verse number="15" style="v"/>Mi tampi tak tuk ding uh hi; amaute tukin kitamzan gawp ding uh hi; amaute awk-in kiman ding hi,” hong ci hi.
  </para>
  <para style="p">
    <verse number="16" style="v"/>Ka nungzuite aw, Pasian in kei tungah hong piak hih teci thute, lim takin kemin koih cing un.
  </para>
  <para style="p">
    <verse number="17" style="v"/>Jakob innkuante’ kiang panin a maitang a seel Topa ngakin amah ka muang ding hi.
  </para>
  <para style="p">
    <verse number="18" style="v"/>En un, Topa in kei hong piak ka tate leh keima pumpi pen, Zion Mual tunga a teeng Vanglianpen Topa’ tung panin Israel mite sungah lim leh kihilna ka hi uh hi.
  </para>
  <para style="p">
    <verse number="19" style="v"/>Amaute in note kiangah, “Phun suau-suau-in a pau mualmual vankah theite leh aisan theite kiangah thu dong un. Mite in amaute’ pasian thu dongin, mihingte’ thu pen misite dot ding mah hilo ahi hiam?” hong ci ding uh hi.
  </para>
  <para style="p">
    <verse number="20" style="v"/>Tua ciangin note in, “Topa hong hilh thute leh teci panna thute ngai un. Aisante’ thu ngai kei un. Amaute in zing khuavak nei lo ahih manin hong gen thute a kiman’na om lo hi,” ci-in dawng un.
  </para>
  <para style="p">
    <verse number="21" style="v"/>Mite pen gam sungah vak kawikawi-in, nakpi takin lungkhamin gilkial ding uh hi; amaute a gil uh a kial ciangin lungham gawp ding uh a, a kumpipa uh leh a Pasian uh hamsiat-in van dak ding uh hi;
  </para>
  <para style="p">
    <verse number="22" style="v"/>amaute in lei lak a et suk hangun, lungkhamna leh khumialna, lungzing-a gimna bek om hi; khuamial ngeungau sungah amaute kihawlkhia ding hi.
  </para>
  <chapter number="9" style="c"/>
  <para style="p">
    <verse number="1" style="v"/>Zebulun minamte leh Naftali minamte’ teen’na gamte in lungkham thuak ding uh a, mai lamah pahtawina ngah kik ding uh hi. Mediterranean tuipi akipanin nisuahna lam Jordan gun gal, minam dangte’ teenna Galile gamsung pen minthang kik ding hi.
  </para>
  <para style="p">
    <verse number="2" style="v"/>Khuamial sunga a pai mite in khuavak lianpi mu khin ta hi; sihna lim thukna gam sunga a teeng mite tungah khuavak taang khin zo hi.
  </para>
  <para style="p">
    <verse number="3" style="v"/>Nangmah in amaute na pung sak a, a lungdamna uh na khang sak hi; anlak hun ciang-a lungdamna leh mite in vankisutte a hawm ciangun a lungdam bangun, nangma mai-ah amaute lungdam uh hi.
  </para>
  <para style="p">
    <verse number="4" style="v"/>Bang hang hiam cih leh Midian mite a kizawh ni-a bangin nangmah in gik a sak uh a hakkol uh, amau liangko tunga singzawl leh amaute a nengniamte in a satna ciangkhut na kuaihtan sak a, nangma mi a bawlsia minamte na zo gawp hi.
  </para>
  <para style="p">
    <verse number="5" style="v"/>Gal kikapna sunga gal hangte’ khedap khempeuh leh si a baang puan khempeuh mei-in kicih ding hi.
  </para>
  <para style="p">
    <verse number="6" style="v"/>Bang hang hiam cih leh eite adingin naungek khat hong suak a, eite tungah tapa khat hong kipia hi; ama liangko tungah ukna om ding a, ama min pen, “Lamdang, Thulakpa, Vanglian Pasian, Tawntung Pa, Nopsakna Kumpi,” kici ding hi.
  </para>
  <para style="p">
    <verse number="7" style="v"/>Tua huna kipanin a tawntungin David kumpi tokhom tungah maangin ama gam sungah thutan’na leh thumanna phutin a kipsak nadingin, alian semsem ama ukna leh nopsakna in mong nei lo ding hi. Vanglianpen Topa’ deih luatna in hih thu hong tungsak ding hi.
  </para>
  <para style="p">
    <verse number="8" style="v"/>Topa in Jakob tungah thu khat khah a, Israel tungah hong tung ding hi;
  </para>
  <para style="p">
    <verse number="9-10" style="v"/>“Leisekte kicim khin hi; ahih hangin suangseek tawh i lam ding hi; theithek singte kisia khin hi, ahih hangin taamtaak sing tawh i khek ding hi,” ci-a kiphasakin lungsim kihisak Efraim mite leh Samaria gam sunga teeng, mi khempeuh in thei ding uh hi.
  </para>
  <para style="p">
    <verse number="11" style="v"/>Tua ahih ciangin Topa in, Rezen do dingin a langpang ding bawl a, amau’ galte hanthawn hi.
  </para>
  <para style="p">
    <verse number="12" style="v"/>A mai-a om Siria mite leh a nunga om Filistia mite in kamka-in Israel netum uh hi. Hih thute khempeuh hangin ama hehna dam zo nai lo a, ama khut kilamto lai hi.
  </para>
  <para style="p">
    <verse number="13" style="v"/>Amaute a satpa’ lamah mite kihei lo a, Vanglianpen Topa zong lo uh hi.
  </para>
  <para style="p">
    <verse number="14" style="v"/>Tua ahih ciangin Topa in Israel sung panin a makaite leh a mihonte, a lu panin a mei dongin, nisuh hiang leh pumpengte anihin ni khat thu-in vat mai hi.
  </para>
  <para style="p">
    <verse number="15" style="v"/>Upate leh a zahtak huai mite pen a lutang hi a, zuauthu a hilh kamsangte pen a mei ahi hi;
  </para>
  <para style="p">
    <verse number="16" style="v"/>bang hang hiam cih leh hih minam a makaihte in lam khialsak a, amaute’ makaite in lampialsak uh hi.
  </para>
  <para style="p">
    <verse number="17" style="v"/>Tua ahih ciangin amau’ tangvalte tungah Topa lungdam lo a, pa nei lote leh a meigong numeite uh tungah hehpihna nei lo hi; bang hang hiam cih leh mi khempeuh in Pasian’ thu khual loin siatna a bawl vive hi a, kam khempeuh in haina thu gen uh hi. Hih thute khempeuh hangin ama hehna dam zo nai lo a, ama khut kilamto lai hi.
  </para>
  <para style="p">
    <verse number="18" style="v"/>Bang hang hiam cih leh gitlohna pen mei bangin kuang a, lingkungte leh lingte kangtum sak hi; gamlak lopa phate kuang sak a, meikhu lomtangin van lamah kizialto uh hi.
  </para>
  <para style="p">
    <verse number="19" style="v"/>Vanglianpen Topa’ hehna hangin meikuang bangin gamsung kang a, mite pen mei-a kicih sing tawh kibang uh hi; kuamah in a sanggampa zahtuan lo hi.
  </para>
  <para style="p">
    <verse number="20" style="v"/>Amaute in taklam-a omte ne uh a, ahih hangin gilkial lai uh hi, amaute in veilam-a omte ne uh a, ahih hangin kham nai lo uh hi; mite in amau’ vengte’ sa ne ciat uh hi,
  </para>
  <para style="p">
    <verse number="21" style="v"/>Manasseh in Efraim, Efraim in Manasseh ne-in tua tegel in Judah langpang khawm uh hi. Hih thute khempeuh hangin ama hehna dam zo nai lo a, ama khut kilamto lai hi.
  </para>
  <chapter number="10" style="c"/>
  <para style="p">
    <verse number="1-2" style="v"/>A cimawh ka mite thutang heikhiat sakin, keima mite sungah a zawngte’ thuneihna sutkhia-in, meigong numeite’ neihsate amau’ aa suaksakin, pa nei lote’ neihsa a sut a man lo thukhensatna pia a, nenniamna thu lai-a, a gelhte in gimna ngah ta hen!
  </para>
  <para style="p">
    <verse number="3" style="v"/>Dan piak ni hun, gamlapi panin siatna hong pai ciangin note in bang cih ding na hi uh hiam! Huhna ngenin kua kiangah tai ding a, na neihsa uh koi-ah koih ding na hi uh hiam?
  </para>
  <para style="p">
    <verse number="4" style="v"/>Thongkiate’ lakah tonbucip-a om ding leh a kithat mite’ lakah tuk ding bek a om hi. Hih thute khempeuh hangin ama hehna dam zo nai lo a, ama khut kizan lai hi.
  </para>
  <para style="p">
    <verse number="5" style="v"/>Assiria-te in gimna ngah hen, keima hehna molhtum leh ka lungdamna ciangkhut ahi uh hi.
  </para>
  <para style="p">
    <verse number="6" style="v"/>Pasian thu a ngaihsun lo minam leh keimah hong hehsak mite’ neihsa sutin lak sakin, amaute pen konglak buannawng bangin a tuancil dingin amaute sawlin thu ka pia hi.
  </para>
  <para style="p">
    <verse number="7" style="v"/>Ahih hangin amah in tua bang bek sawm lo a, a lungsim in zong tua bang bek ngaihsun lo hi; ama lungsim sungah minam tampi suksiat nopna thu om hi;
  </para>
  <para style="p">
    <verse number="8" style="v"/>bang hang hiam cih leh amah in, “Ka galkap mangte pen kumpi vive hi khin hilo ahi hiam?
  </para>
  <para style="p">
    <verse number="9" style="v"/>Kalno khuapi pen Karkhemish khuapi tawh kibang hilo ahi hiam? Hamath khuapi pen Arpad khuapi tawh kibang hilo ahi hiam? Samaria khuapi pen Damaskas khuapi tawh kibang hilo ahi hiam?
  </para>
  <para style="p">
    <verse number="10" style="v"/>Jerusalem leh Samaria milimte sangin milim lianzaw a nei milim kumpi gamte ka khut in ban khin ahih ciangin,
  </para>
  <para style="p">
    <verse number="11" style="v"/>Samaria leh a milimte tunga ka bawl bangin Jerusalem leh a milimte’ tungah bawl lo ding ka hi hiam?” ci hi.
  </para>
  <para style="p">
    <verse number="12" style="v"/>Topa in Zion Mual leh Jerusalem khua-ah ama nasep ding teng a zawh khit ciangin, amah in Assiria kumpipa kihisakin a kisialhna leh a kiphatsakna daantat ding hi.
  </para>
  <para style="p">
    <verse number="13" style="v"/>Bang hang hiam cih leh amah in: “Keimah in thu theihtelna nei ka hih manin keima thahatna leh keima pilna tawh ka hih khin hi; mihingte’ gamgite lakhia-in amau’ sumte ka sut khin hi; keimah in a vanglianpa bangin amau kumpite ka sugawp hi.
  </para>
  <para style="p">
    <verse number="14" style="v"/>Vasa bu-mek bangin mihingte’ hauhna ka la ziau hi; a kinusia vasa tuite mite in a lak bangin leitung khempeuh ka la khin hi; a kha a zap, a kam a ka, a ham khat beek om lo hi,” ci hi.
  </para>
  <para style="p">
    <verse number="15" style="v"/>Amah a liikto-pa pen molhtum-in a zang ding bang keek, sing a hilo mipa pen ciangkhut-in a liikto ding bang keek-in, hei in phuk nading a, amah a zangpa’ tungah kisial thei ding ahi hiam, sing-attem in amah a zangpa’ tungah kiliansak thei ding ahi hiam!
  </para>
  <para style="p">
    <verse number="16" style="v"/>Tua ahih ciangin Topa, Vanglianpen Topa in ama mi thahat galkapte lakah natna lianpi tungsak ding a, tua natna in amaute sungah meikuang bangin kuang niloh ding hi.
  </para>
  <para style="p">
    <verse number="17" style="v"/>Israel’ khuavak pen mei suakin, ama Siangtho Pa pen meikuang suak ding hi; ni khat sungin ama lingkungte leh lingte kang-in beitum ding hi.
  </para>
  <para style="p">
    <verse number="18" style="v"/>Gah tampi a piangsak ama leitang leh ama gamlak a minthan’na pen nuntakna leh pumpi dong takin Topa in susia khawm ding a, mi cina khat a bei tawh kibang ding hi.
  </para>
  <para style="p">
    <verse number="19" style="v"/>A om lai ama gamlak singkungte pen tawm mahmah a, naupang khat nangawn in khat khatin sim khin thei hi.
  </para>
  <para style="p">
    <verse number="20" style="v"/>Tua ni-a kipan, Israel a om laite leh Jakob innkuan a suakta laite in amau a sugawppa suang nawn loin, Topa ahi, Israelte’ Siangtho Pa pen thuman tawh suan’ in, nei ding uh hi.
  </para>
  <para style="p">
    <verse number="21" style="v"/>Jakob’ innkuan a om laite, a vanglian Pasian kiangah ciahkik ding hi.
  </para>
  <para style="p">
    <verse number="22" style="v"/>Na mi Israelte pen tuipi sehnel zah bang ahih hangin, amaute a om lai tawm khat bek hong ciahkik ding hi. Thuman mahmahna tawh siatna thu kikhen ahi hi.
  </para>
  <para style="p">
    <verse number="23" style="v"/>Bang hang hiam cih leh Topa, Vanglianpen Topa in a thukhennasa bangin leitung khempeuh ah bei siangna bawl ding hi.
  </para>
  <para style="p">
    <verse number="24" style="v"/>Tua ahih ciangin Topa, Vanglianpen Topa in hih bangin ci hi: “Zion-ah a teeng ka mihingte aw, Izipt mite’ hih bangin amaute in molhtum tawh hong satin a ciangkhut uh hong liik ciangin Assiria mite kihta kei un.
  </para>
  <para style="p">
    <verse number="25" style="v"/>Bang hang hiam cih leh a sawt loin note tungah ka thangpaihna bei ding a, ka hehna amaute’ tung tuin, amaute sia ding uh hi.
  </para>
  <para style="p">
    <verse number="26" style="v"/>Vanglianpen Topa in Oreb suangpi-ah Midian mite a sukgawp bangin, amah in amaute khau tawh sat ding a, Izipt ah a hih bangin amah in a ciangkhut tuite tungah vaan ding hi.
  </para>
  <para style="p">
    <verse number="27" style="v"/>Tua ni ciangin na liangko panun ama vangikpi kinkhia ding a, ama hakkol pen na ngawng panun kilakhia ding hi; bang hang hiam cih leh na thau luatna hangin, hakkol ki sukham ding hi.”
  </para>
  <para style="p">
    <verse number="28" style="v"/>Galte pen Rimmon gampan hong kipanin Ai-ath khua hong tung uh a, amaute in Migron khua kantanin hong pai uh a, Mikmas khua-ah a van uh hong seng uh hi.
  </para>
  <para style="p">
    <verse number="29" style="v"/>Amaute in mualciang kantanin Geba khua-ah zan khat giak uh hi; Ramah khua mite lau-in liing uh a, Saul’ teen’na Gibeah khua mite tai uh hi.
  </para>
  <para style="p">
    <verse number="30" style="v"/>Gallim khuamite aw, nakpitakin kiko un; Laisah khuamite aw, ngai un! Anathoth khuamite aw, amah dawng un:
  </para>
  <para style="p">
    <verse number="31" style="v"/>Madmenah khuamite taikhia a, Gebim khua-a teeng mite suakta dingin tai uh hi.
  </para>
  <para style="p">
    <verse number="32" style="v"/>Tu ni mahmah-in Nob khua-ah galte tungin khawl uh a, Zion Mual ahi, Jerulasem khuapi, a khuttum uh sin’san uh hi.
  </para>
  <para style="p">
    <verse number="33" style="v"/>En un, Topa, Vanglianpen Topa in a kihtak huai vangliatna tawh sing hiangte heuh ding hi; a kung sangte kiphuk ding a, a kisangsakte a niam-in kikoih ding hi.
  </para>
  <para style="p">
    <verse number="34" style="v"/>Amah in tulak singte hei tawh phuk ding a, Lebanon mual pen Vanglian Pa’ mai-ah puk ding hi.
  </para>
  <chapter number="11" style="c"/>
  <para style="p">
    <verse number="1" style="v"/>Jessi’ phungsung panin a sel khat hong khangkhia ding a, a zungte panin a hiang khat hong gah ding hi.
  </para>
  <para style="p">
    <verse number="2" style="v"/>Ama tungah, Topa’ Kha ahi, lungpilna leh thu theihtelna Kha, thu lamlah siamna leh vangliatna Kha, theihna leh Topa kihtakna Kha om ding hi.
  </para>
  <para style="p">
    <verse number="3" style="v"/>Amah in Topa’ kihtakna ah lungdam ding hi. Amah in a mit-a a muhna tawh thukhen loin, a bil-a a zakna tawh thu khentat lo ding hi;
  </para>
  <para style="p">
    <verse number="4" style="v"/>a kitangsam mite thumanna tawh thukhensak ding a,, mizawngte’ thu a tangin khensak ding hi; ama kam pan a, molhtum tawh leitung mite daan kitat ding a, a muk pan a, a husan’na tawh mi gilote si ding uh hi.
  </para>
  <para style="p">
    <verse number="5" style="v"/>Amah in dikna tawh a kawnggakin thumanna dial a kawng ah thuah ding hi.
  </para>
  <para style="p">
    <verse number="6" style="v"/>Keivom pen tuuno tawh omkhawm ding a, kamkei gialbem pen keelno tawh lum khawm ding hi, bawngno leh humpinelkai leh ganhing thaute omkhawm ding uh a, naupangno khat nangawn in tuate hawl ding hi.
  </para>
  <para style="p">
    <verse number="7" style="v"/>Bawngpi leh vompi in an nekhawm ding uh a, amau’ note lum khawm ding uh hi; humpinelkai in bawngtal mah bangin buhkung ne ding hi.
  </para>
  <para style="p">
    <verse number="8" style="v"/>Nawine naungeek in gulgilo’ kuavangah kimawl ding a, nawine nawn lo naupang in gul gunei’ bu a sawk hangin tu lo ding hi.
  </para>
  <para style="p">
    <verse number="9" style="v"/>Ka mual siangtho buppi tungah amaute khat leh khat kiliamsak lo ding uh a, kisusia lo ding uh hi; bang hang hiam cih leh tuite in tuipi omna a tuamcip mah bangin leitungah Topa’ thu theihna kidim ding hi.
  </para>
  <para style="p">
    <verse number="10" style="v"/>Tua ni ciangin Jessi’ zung pen mihingte’ tungah lim khat hi ding hi; minamte in ama kiangah kikhawm ding uh a, ama tawlngakna mun pen minthang mahmah ding hi.
  </para>
  <para style="p">
    <verse number="11" style="v"/>Tua ni ciangin Topa in, Assiria gam, Izipt gam, Pathros gam, Ethiopia gam, Elam gam, Shinar gam, Hamath gam leh tuipi gei-a gamte panin ama mi a om laite a ngahkik nadingin a vangliatna zang kik ding hi.
  </para>
  <para style="p">
    <verse number="12" style="v"/>Amah in minamte’ adingin lan khat khai ding a, Israel mi a kihawlkhiate kaikhawmin, leitung kiuli panin Judah mi a kikhenthangte kaikhawm ding hi.
  </para>
  <para style="p">
    <verse number="13" style="v"/>Efraim in hazatna a neihnate bei ding a, Judah mi a galbawlte kisusia ding hi; Efraim in Judah haza nawn lo ding a, Judah in Efraim galbawl nawn lo ding hi.
  </para>
  <para style="p">
    <verse number="14" style="v"/>Ahih hangin amaute in, nitumna lam-a om Filistia mite sim khawm ding uh a, nisuahna lam-a om mite luh khawm ding uh hi. Amaute in Edom mite leh Moab mite zogawp ding uh a, Ammon mite in amau’ thu mang ding uh hi.
  </para>
  <para style="p">
    <verse number="15" style="v"/>Topa in ama huihsa nungsakin Nail gunpi leh Eufrates gunpi tuite tungah a khut zanin kangsak ding a, mi khempeuh in nuam takin khedap tawh a kantan zawh ding luineu sagih bek siit lai ding hi.
  </para>
  <para style="p">
    <verse number="16" style="v"/>Izipt gam panin Israel mite hong paitoh ciangin amau’ ading lam lianpi khat a om mah bangin, ama mi a om laite’ adingin zong Assiria gam panin lam lianpi khat om ding hi.
  </para>
  <chapter number="12" style="c"/>
  <para style="p">
    <verse number="1" style="v"/>Ni khat ni ciangin mite in, “Topa aw, kei’ tungah na heh hangin na hehna dam a, nangmah in kei hong hehnem na hih manin nang kong phat ding hi.
  </para>
  <para style="p">
    <verse number="2" style="v"/>“En in, Pasian in keima kihotkhiatna ahi hi; amah ka muang ding a, ka lau kei ding hi; bang hang hiam cih leh Topa Pasian in thahatna leh vangliatna hong pia a, amah in keimah hong honkhiapa ahi hi,” a cih hun uh hong tung ding hi.
  </para>
  <para style="p">
    <verse number="3" style="v"/>Tui siangtho in a dangtakte a lungdamsak mah bangin, Pasian’ hotkhiatna tuikhuk in a mite lungdamsak ding hi.
  </para>
  <para style="p">
    <verse number="4" style="v"/>Ni khat ni ciangin mite in, “Topa’ tungah lungdamna ko un la, a min lo-in, ama hong huh ding ngen un; minamte khempeuh lakah ama septe kitheisak un la, ama min kiliansak hi, ci-in gen un.
  </para>
  <para style="p">
    <verse number="5" style="v"/>“Amah in minthang takin sem khin ahih manin Topa’ tungah phatna la sa un; leitung khempeuh ah hih thu kitheisak un.
  </para>
  <para style="p">
    <verse number="6" style="v"/>Zion-a teeng mite aw, nomau’ lakah Israelte’ Siangtho Pa lianin om ahih manin awng un la, lungdamin la sa un,” a cih hun uh hong tung ding hi.
  </para>
  <chapter number="13" style="c"/>
  <para style="p">
    <verse number="1" style="v"/>Amoz’ tapa Isaiah in Babilon siatna ding tawh kisai a muhnate a genna:
  </para>
  <para style="p">
    <verse number="2" style="v"/>Mual kolh tungah lan khat khai to un la, galkapte tungah nakpi takin kiko un; mi liante’ kongpi-ah a lut nadingun amaute khut vaan un.
  </para>
  <para style="p">
    <verse number="3" style="v"/>Keimah mah in ka tuamkoihsa mite thu pia khinin, ka hehna thu a sem khia dingin, ka gualzawhna ah a lungdam ka mi thahatte ka sam khin hi.
  </para>
  <para style="p">
    <verse number="4" style="v"/>Ngai un, mihonpi gamlum bangin mual tungte ah gamlumna! Ngai un, minamte’ kumpi gamte kikhawmin a gamlumna! Vanglianpen Topa in galdo dingin mihon khat kaikhawm hi.
  </para>
  <para style="p">
    <verse number="5" style="v"/>Leitung buppi susia dingin Topa leh ama hehna galhiamte gamlapi van mong panin hong pai hi.
  </para>
  <para style="p">
    <verse number="6" style="v"/>Topa’ ni hong nai ahih manin nakpi-in kap un; Vanglian Pa’ kiang panin suksiatna hong tung ta ding hi.
  </para>
  <para style="p">
    <verse number="7" style="v"/>Tua ahih ciangin khut khempeuh zaw-in, mi khempeuh’ lungsim tui suak ding a,
  </para>
  <para style="p">
    <verse number="8" style="v"/>amaute lau ding uh hi. Amaute in gim mahmahna leh nat velvalna thuak ding uh a, numei nausuak ding bangin na sa ding uh hi. Amaute khat leh khat lamdang sakna tawh ki-en ding uh a, a maitangte uh meikuang bang ding hi.
  </para>
  <para style="p">
    <verse number="9" style="v"/>En un, leitung gamkhing suaksakin, leitung mawh neite a susia dingin gitlohna, hehna leh sinso-na tawh Topa’ ni nasia takin hong tung hi.
  </para>
  <para style="p">
    <verse number="10" style="v"/>Bang hang hiam cih leh vantung aksite leh amau’ aksi honpite in khuavakna piakhia lo ding hi; ni a suah tung akipan mial ding a, kha in khuavak taangkhia sak lo ding hi.
  </para>
  <para style="p">
    <verse number="11" style="v"/>Leitung mite a tatsiatna hangin, migilote a mawhna hangin daan ka pia ding hi; mi kihisakte’ kiphatsakna bei sakin, a kisatheite’ kiliatsakna ka niamkhiat ding hi.
  </para>
  <para style="p">
    <verse number="12" style="v"/>Mihingte pen kham hoihte sangin a tawmzaw, minam pen Ofir gam khamte sangin a tawmzaw-in ka bawl ding hi.
  </para>
  <para style="p">
    <verse number="13" style="v"/>Tua ahih ciangin ama sinso ni-in Vanglianpen Topa’ hehna hangin vantung lau-in ka liingsak ding a, ama omna panin leitung kisingkhia ding hi.
  </para>
  <para style="p">
    <verse number="14" style="v"/>A kidelh sanang leh a cing om lo tuu bangin mi khempeuh pen amau mite lam ciatah kihei-in, mi khempeuh amau gam ciatah tai ding hi.
  </para>
  <para style="p">
    <verse number="15" style="v"/>A kimu mi peuhmah kithat ding a, a kiman mi peuhmah namsau tawh si ding hi.
  </para>
  <para style="p">
    <verse number="16" style="v"/>Amau’ muhna mah ah a naungeekte uh leilak kiden’ gawp nading hi; amaute’ inn kiluhin, a zite uh kibuansak ding hi.
  </para>
  <para style="p">
    <verse number="17" style="v"/>En un, ngun leh kham tawh a lungkim lo Media mite pen amaute do dingin ka hanthawn hi.
  </para>
  <para style="p">
    <verse number="18" style="v"/>Amau’ thalte in tangvalte that ding hi; amaute in gil sung pan a, piang naungeekte hehpih lo ding uh hi; amaute’ mit in naupangte khasiat lo ding hi.
  </para>
  <para style="p">
    <verse number="19" style="v"/>Khaldel mite’ vangliatna leh kiphatsakpih, kumpigam a minthang bel Babilon khua pen Pasian in Sodom leh Gomorrah a siatsak lai hun bang ding hi.
  </para>
  <para style="p">
    <verse number="20" style="v"/>Khang tawntungin tua lai-ah kuamah teeng lo, om ngei nawn lo ding hi; Arabia mite kuamah in tua lai-ah a puanbuk lam lo ding a, tuucingte kuamah in tua lai-ah a tuute lum sak lo ding hi.
  </para>
  <para style="p">
    <verse number="21" style="v"/>Ahih hangin tua munah gamsate lum ding uh a, tua mun a, innte pen se-alte tawh kidim ding hi; tua munah kalaoh-vasa golpite teengin, tua munah gamkeelte laam ding uh hi.
  </para>
  <para style="p">
    <verse number="22" style="v"/>Munmuanhuai sungah ngiate, kumpi inn nuam sungah se-alte ham ding uh hi; Babilon khuapi siat ding hun hong nai ta a, a ni sawt nawn lo ding hi.
  </para>
  <chapter number="14" style="c"/>
  <para style="p">
    <verse number="1" style="v"/>Topa in Jakob hehpihin Israel teel kik ding a, amaute pen a gam uhah koih kik ding hi, khual mite in amaute pawlin Jakob innkuan beel ding uh hi.
  </para>
  <para style="p">
    <verse number="2" style="v"/>Minamte in amaute la-in amau omna munah paipih ding uh hi. Israel mite in minamte nei ding uh a, Topa’ gam sungah amaute pen sila numei sila pasal dingin nei ding uh hi; amaute a man ngei mite pen tu-in amaute in leh mat ding a, amaute a nengniam ngei mite tungah tu-in ukna nei ding uh hi.
  </para>
  <para style="p">
    <verse number="3" style="v"/>A haksa nasep hong kisep sakna, gimna, salsuahna leh lungkhamna panin Topa in note tungah tawldamna hong piak ciangin,
  </para>
  <para style="p">
    <verse number="4" style="v"/>Babilon kumpipa’ tungah hih zahkona kam na zang ding uh hi;
  </para>
  <para style="p">
    <verse number="5-6" style="v"/>Tawlnga loin mihingte satna a, a kizang, hehna tawh minamte ukin nakpi takin a bawlsia, migilote’ ciangkhut leh gam-ukte’ kumpi ciangkhut pen Topa in kuaitan khin hi.
  </para>
  <para style="p">
    <verse number="7" style="v"/>Leitung khempeuh tawlnga-in gamdai takin om ta uh a, amaute la sa-in kiko uh hi.
  </para>
  <para style="p">
    <verse number="8" style="v"/>Taksing kungte nang tungah lungdamin, Lebanon mual taamtaak singkungte in, “Nang hong kiniam koih khit nungsang kote phuk dingin kuamah hong pai nawn kei,’ ci uh hi.
  </para>
  <para style="p">
    <verse number="9" style="v"/>Nang na paisuk ciangin hong dawntuah dingin Hansunga misite’ khate kihanthawn a, nangmah hopih dingin leitungah a lian ngei misi uliante kipusuaksak hi; a minamte’ kumpite khempeuh amau kumpi tokhom panin hong tho uh hi.
  </para>
  <para style="p">
    <verse number="10" style="v"/>Amaute in nang hong hopih-in, ‘Nang zong kote mah bangin na thahat kei hi! Kote mah na bang ta hi!’ hong ci ding uh hi.
  </para>
  <para style="p">
    <verse number="11" style="v"/>Nangma harp lasakna awte, nangma liatna hanah kipaipih suk hi; thante pen nangma delhphah hi a, thante pen nangma silh ahi hi.
  </para>
  <para style="p">
    <verse number="12" style="v"/>Nang Khuavak’ ta, Zingsol, Babilon kumpipa aw, vantung panin nang bangci kiat na hi hiam! Minamte a niam koihpa ahi nangmah lei lak dongah hong bangci kiphukpai ahi hiam!
  </para>
  <para style="p">
    <verse number="13" style="v"/>Nang in na lungsim sungah, ‘Van tungah ka kahto ding hi; a sangna mun, Pasian’ aksite’ tung pekah ka kumpi tokhom ka koih ding a, leilu lam pek a, kikhopna mual tungah a sang pen mual siangtho tungah ka tu ding hi;
  </para>
  <para style="p">
    <verse number="14" style="v"/>meiite’ tung pekah ka kahto ding a, Sang Penpa bangin ka kibawl ding hi,’ na ci hi.
  </para>
  <para style="p">
    <verse number="15" style="v"/>Ahih hangin nang pen, han sung, leihawm thuk penna Leihawm sungah hong kikoih suk ding hi.
  </para>
  <para style="p">
    <verse number="16" style="v"/>Nangmah hong mu mite in nang hong en gega-in, nangma thu lungngai dedu ding uh a, ‘Hih mipa pen, leitung a liingsakpa, kumpi gamte a lok gawppa,
  </para>
  <para style="p">
    <verse number="17" style="v"/>Leitung pen sehnel gam suaksakin, khuapite a susia-pa, thong sungah a khum mite pen innah a ciahsak lopa pen hihpa hilo ahi hiam? hong ci ding uh hi.
  </para>
  <para style="p">
    <verse number="18" style="v"/>Minamte’ kumpite khempeuh pen amau’ hankhuk sung ciat uhah minthangin lum uh hi;
  </para>
  <para style="p">
    <verse number="19" style="v"/>ahih hangin nang pen, namsau tawh a kithat misite tawh na kituam a, Suanghawmpi sunga a paisukte, khe tawh a kisikcip si luang hawmte bangin, na hankhuk pua lamah hong kilawnkhia hi.
  </para>
  <para style="p">
    <verse number="20" style="v"/>Nangmah in na gam susia-in, na mihingte that khin na hih manin, amaute tawh nangmah hong kivui khawm lo ding hi. “Siatna a bawlpa’ suan leh khakte’ min kilo ngei nawn kei ta hen!
  </para>
  <para style="p">
    <verse number="21" style="v"/>Amaute khangto-in leitung a neih loh nading leh leitung maitang teng khuapi tawh a kidimsak loh nadingin amau’ pate’ mawhna hangin ama tate’ kithah nading vaihawm in.”
  </para>
  <para style="p">
    <verse number="22" style="v"/>Vanglianpen Topa in, “Amaute’ lang khatah ka pang ding a, “Babilon min leh a om lai mite, tate leh suan leh khakte ka susia ding hi, Topa in ci hi.
  </para>
  <para style="p">
    <verse number="23" style="v"/>Simbute’ om nadingin tua khuapi bawlin, bualtui ka suaksak ding a, siatna munphiah tawh ka phiat khia siang ding hi,” Vanglianpen Topa in ci hi.
  </para>
  <para style="p">
    <verse number="24" style="v"/>Vanglianpen Topa kiciam khin a: “Ka geelsa bangin piang ding a, ka ngimsa bangin kip ding hi,
  </para>
  <para style="p">
    <verse number="25" style="v"/>Keimah in ka gam sungah Assiria mi ka susia ding a, ka mual tungah ka sikcip ding hi; ka mite’ tung panin Assiriate hakkol, amaute’ liangko panin Assiriate’ vangik kia khia ding hi,” a ci hi.
  </para>
  <para style="p">
    <verse number="26" style="v"/>Hih ngimna pen leitung buppi’ adinga a kingim ahi hi, hih ka khut pen minam khempeuh daanpiak nadingin a kizan ahi hi.
  </para>
  <para style="p">
    <verse number="27" style="v"/>Vanglianpen Topa in ngim khin ahih manin kua in phiat zo ding ahi hiam? Ama khut kizan khin hi, kua in kaiton kik zo ding ahi hiam?
  </para>
  <para style="p">
    <verse number="28" style="v"/>Ahaz Kumpipa a sih kumin hih thu hong tung hi:
  </para>
  <para style="p">
    <verse number="29" style="v"/>“Filistia mite khempeuh aw, note hong kisatna ciangkhut a kitan manin lungdam kei un, bang hang hiam cih leh singbul panin a sel a om mah bangin gulpi a sih khit ciangin, a siahuai-zaw gul gunei hong om ding a, tuate pen a leng thei gulpi hong hi ding uh hi.
  </para>
  <para style="p">
    <verse number="30" style="v"/>Mizawngte in keima gan khahna sungah an ne ding a, a cimawhte lungmuang takin lum hit-hiat ding hi; ahih hangin no Filistia mite, kialpi tawh kong that ding a, a suakta kha a omte laite keimah in ka that ding hi.
  </para>
  <para style="p">
    <verse number="31" style="v"/>Filistia khuapi kongpite aw, nakpi-in kap un; khuapite aw, kiko un; Filistia mi khempeuh aw, lau-in liing un! Bang hang hiam cih leh leilu lam panin galkap honte’ hong paina leivui khu hong kitung a, tua galkapte lakah a meidawi khat beek om lo hi.”
  </para>
  <para style="p">
    <verse number="32" style="v"/>Filistia mite’ hong sawl kamtaite, mi khatpeuh in bangci dawn’ ding hiam? “Topa in Zion kipsak khin a, gimna a thuak ama mite in tua sungah buk nading mu uh hi,” ci in dawng ding hi.
  </para>
  <chapter number="15" style="c"/>
  <para style="p">
    <verse number="1" style="v"/>Moab gam tawh kisai thu: Zan khat thu-in Ar khua kisiasak ahih manin Moab gam bei hi; zan khat thu-in Kir khua kisiasak ahih manin Moab gam bei hi.
  </para>
  <para style="p">
    <verse number="2" style="v"/>A sangna munte ah a kap dingin Dibon khuamite pai to uh hi; Nebo leh Medeba khuate’ hangin Moab mite nakpi takin kap uh hi. Dahna limin lu khempeuh kimettol a, khamul khempeuh kimetmai hi;
  </para>
  <para style="p">
    <verse number="3" style="v"/>kongzing lakah amaute in puanhampi teng uh hi; innkhumzang leh kongzing lampi kituahnate ah mi khempeuh nakpi-in kapin khitui tawh kawt uh hi.
  </para>
  <para style="p">
    <verse number="4" style="v"/>Heshbon khua leh Elealeh khua kiko a, amau’ kahna awging Jahaz khua ciang dongah kiza hi; tua ahih ciangin Moab gammi galhiam tawite lau-in nakpi takin kiko uh hi; amaute liing uh hi.
  </para>
  <para style="p">
    <verse number="5" style="v"/>Moab gam adingin ka lungsim kiko hi; a galtai ama mite Zoar khua, Eglath-shelishiah khuate ah tai uh hi. Bang hang hiam cih leh Luhith lampi-ah amaute kapsa-in paito uh hi; Horonaim khua zuatna lampi ah amaute in siatna a thuakna uh hangin nakpi-in kiko uh hi;
  </para>
  <para style="p">
    <verse number="6" style="v"/>Nimrim lui tuite kang hi; lopa keu-in, ankungte beita a, lopa hing om nawn lo hi.
  </para>
  <para style="p">
    <verse number="7" style="v"/>Tua ahih ciangin amaute in a ngahsa uh leh a kholsa uh na tampite pua-in Gialheek Lui-ah paipih uh hi.
  </para>
  <para style="p">
    <verse number="8" style="v"/>Bang hang hiam cih leh Moab gam kim khempeuh ah kahna aw ging hi; kahna in Eglaim khua ban a, kahna in Be-er-elim khua ban hi.
  </para>
  <para style="p">
    <verse number="9" style="v"/>Bang hang hiam cih leh Dimon lui tuite pen sisan tawh kidim hi; ahi zongin Dimon khua in a thuak ding a nasia zaw om lai a, Moab gam panin a suakta mi leh gam sunga a om lai mite khempeuh humpi khat in negawp ding hi.
  </para>
  <chapter number="16" style="c"/>
  <para style="p">
    <verse number="1" style="v"/>Moab mite in Zion Tanu’ mual, gam ukpa tungah Sehnel gam Sela khua panin siah dingin tuunote puak uh hi.
  </para>
  <para style="p">
    <verse number="2" style="v"/>A bu a kipaih khiatsak ciangin cih nading thei loin a leeng kawikawi vasate bangin, Arnon guntui ngahmun ah Moab mite om uh hi.
  </para>
  <para style="p">
    <verse number="3" style="v"/>“Amaute tungah thu hoih lak in la, thutangin gamta in; sunkim lai tak-a nangma liahna liim pen zan khuamial bangsak in; a kihawlkhia mite seel un la, galtai mite hek kei in;
  </para>
  <para style="p">
    <verse number="4" style="v"/>a kihawlkhia Moab mite note lakah teengsak un; amau a susiate’ kiang panin amaute’ belh hi un. A nengniampa om nawn loin, suksiatna hun bei a, gam sung panin a khe tawh a sik mipa a man’than’ ciangin,
  </para>
  <para style="p">
    <verse number="5" style="v"/>itna kip tawh kumpi tokhom khat kiphut ding a, thuman sep ding a manlang, thutang zongin, thu a khen mipa pen David’ buk sunga tua tokhom tungah thuman tawh tu ding hi.”
  </para>
  <para style="p">
    <verse number="6" style="v"/>Moab’ kiphatsakna thu i za khin hi, amah kiphasak mahmah hi; a kiliatsakna, a kiphatsakna, a kihihsaknate— ama kisialhnate a mawkna ahi hi.
  </para>
  <para style="p">
    <verse number="7" style="v"/>Tua ahih ciangin a thuakna uh hangin Moab mite kap hen la, mi khempeuh zong Moab— mite’ hangin kap ta hen. Nakpi takin gimna a thuak lai takun Kirhareseth khua a, a an lim nekte uh a phawk khak uh ciangin khasia-in kap uh hi.
  </para>
  <para style="p">
    <verse number="8" style="v"/>Bang hang hiam cih leh a hiang zai-in tuipi kantan a, Jazer khua banin sehnel gam dongah a zaam ama hiangte, minamte’ tote in sattan ahih manin Heshbon lo laite leh Sibmah leengguite vul ta hi.
  </para>
  <para style="p">
    <verse number="9" style="v"/>Tua ahih ciangin Jazer khuamite a kah bangin Sibmah leengguite’ hangin kei ka kap hi; Heshbon leh Elealeh khuate aw, ka khitui tawh note kong kawtsak hi; na singgahte uh minta a, na anlakna uh hangin lungdamna tawh kikonate dai ta hi.
  </para>
  <para style="p">
    <verse number="10" style="v"/>An tampi a pian’ ngeina lo lai-ah lungdamna leh nuamna om nawn lo hi; leenggui lote sungah lasakna om lo a, lungdam-a kikona om nawn lo hi; leenggah cilna ah kuamah in leengtui suk lo hi; leenggah lawh cianga kikona aw kidaisak ta hi.
  </para>
  <para style="p">
    <verse number="11" style="v"/>Tua ahih ciangin Moab gam hangin laiza la sakna bangin ka lungsim kisat gaihgaih a, Kirhareseth khuapi hangin keimahmah zong ka kisat gaihgaih hi.
  </para>
  <para style="p">
    <verse number="12" style="v"/>Moab amahmah hong kilaakin, a sangna munah lungkhamin hong pai a, ama siangtho munah thu a nget ciangin bangmah ngah lo ding hi.
  </para>
  <para style="p">
    <verse number="13" style="v"/>Hih bang thu pen, Topa in a beisa hun lai-in Moab tawh kisai-in thu a gensa ahi hi.
  </para>
  <para style="p">
    <verse number="14" style="v"/>Ahih hangin tu-in Topa in, “Nasem ding a, a kicial kum hunte sung bangin, kumthum sungin, ama mihon tampite om tase leh Moab’ minthan’na in simmawhna thuak ding a, a suakta lai mite pen tawm mahmahin, thanem ding hi,” a ci hi.
  </para>
  <chapter number="17" style="c"/>
  <para style="p">
    <verse number="1" style="v"/>Damaskas tawh kisai thu:— En in, Damaskas in khuapi hi nawn loin, ninbulomtang suak ding hi.
  </para>
  <para style="p">
    <verse number="2" style="v"/>Ama khuapite ahi Aroer kinusiacip paisuak ding hi; tuuhonte’ omna ding suak ding a, amaute lum hithiatin bangmah in lausak lo ding hi.
  </para>
  <para style="p">
    <verse number="3" style="v"/>Efraim gam panin kulhpi bei-in, Damaskas khua panin kumpi gam mangthang ding hi; Siria mi a suakta laite pen Israel mite vangliatna mah bang ding uh hi, Vanglianpen Topa in ci hi.
  </para>
  <para style="p">
    <verse number="4" style="v"/>Tua ni ciangin Jakob’ liatna bei ding a, ama hauhna mangthang ding hi.
  </para>
  <para style="p">
    <verse number="5" style="v"/>An a la mi in ankung a ding laite kaikhawmin a khut in ante a lak khit ciangin leitang hawm guak ahi a, mi khat in Refaim Kuam sunga ansang a kaihkhop khit ciangin lo lai hawm guak tawh ahi zongin kibang ding hi.
  </para>
  <para style="p">
    <verse number="6" style="v"/>Oliv kung a kisin’ ciangin a hiang sang pen dawnah pumnih pumthum, singkung hiang dawnah pumli pumnga a om lai tawh kibang ding hi, Israelte’ Topa Pasian in ci hi.
  </para>
  <para style="p">
    <verse number="7" style="v"/>Tua ni ciangin mite in amaute a Bawlpa pi ngaihsut ding uh a, amaute’ mit in Israelte’ Siangtho Pa en ding uh hi;
  </para>
  <para style="p">
    <verse number="8" style="v"/>amaute in ama’ khut tawh a bawlsa uh biakna taute don lo ding uh a, amau’ khutme tawh a bawlsa uh Asherah milimte hita leh paknamtui halna biakna taute hita leh suang ding uh hi.
  </para>
  <para style="p">
    <verse number="9" style="v"/>Tua ni ciangin amau’ khuapi muanhuaite pen, Hiv mite leh Amor mite in Israel mite’ hanga a nusiat uh lingkung pona mun tawh kibang ding a, gamkhing suak ding hi.
  </para>
  <para style="p">
    <verse number="10" style="v"/>Note in, nomau’ kihotkhiatna Pasian mangngilhin,nomau’ belh Suangpi phawk lo na hih manun note in biakna huan bawlin kung hoihte suan a, leenggui kung namdangte tawh peh-in,
  </para>
  <para style="p">
    <verse number="11" style="v"/>tuate na suan ni mah-un khang a, na tuh ni uh a zingsang mahin a pak hangin a gah om lo ding, cinatna leh a dam theilo natna hong tun’ ni hi ding hi.
  </para>
  <para style="p">
    <verse number="12" style="v"/>Ah, mi tampite’ kikona, tuipi ging bang! Ah, minamte’ otna, tui lianpi ging bang!
  </para>
  <para style="p">
    <verse number="13" style="v"/>Tui lianpi a ging bangin minamte awng uh hi, ahih hangin amah in amaute tai ding a, gamlapi-ah amaute taikhia ding uh hi; mual tunga huih mai-ah ansi leeng bang leh huihpi mai-a pingpei bangin amaute lengkhia mang ding uh hi.
  </para>
  <para style="p">
    <verse number="14" style="v"/>En un, nitakin hong lausak vat a, zingsang ma-in amaute bei ta! Hih bang thute pen, eite hong susia-in eite hong luh gawpte’ thuak ding ahi hi.
  </para>
  <chapter number="18" style="c"/>
  <para style="p">
    <verse number="1-2" style="v"/>Ah, Ethiopia gunte’ gal a, puankhai gunkuangpi a omna gamte in gim ngah hen! Nail tawnin tui tungah pumpeng laisah tawh kibawl gunkuangpite tungah tuangin tangmi hong sawl hi. No a zaptel kamtaite aw, amau’ gam gunpi in a phelkhap, a vanglian a gualzo minam, a nai a gamla ah a kikihta mite, a tun sang mi, a ci nel minamte kiangah va pai un.
  </para>
  <para style="p">
    <verse number="3" style="v"/>Leitunga teeng mi khempeuh, leitang tunga om mi khempeuhte aw, mualte tungah lan khat hong kilah ciangin, en un! Peengkul hong kimut ciangin, ngai un!
  </para>
  <para style="p">
    <verse number="4" style="v"/>Bang hang hiam cih leh Topa in kei tungah, “Nitaang sunga nisa silsel, anlak nisa sunga meiizun bangin, ka omna panin daitakin ka en ding hi” hong ci hi.
  </para>
  <para style="p">
    <verse number="5" style="v"/>Bang hang hiam cih leh leenggah lawh hun ma deuh, leenggui a pak khit, leenggah a puamcin’ lai takin, amah in singhiang heuhna temkawi tawh a selte atkhia ding a, a zam zeizai a hiangte heuhkhia ding hi.
  </para>
  <para style="p">
    <verse number="6" style="v"/>Tuate khempeuh pen mual tunga vasate’ nek ding leh leitunga ganhingte’ nek dingin kinusia ding hi. Khuakhal hun ciangin vasate in ne ding a, phalbi hun ciangin leitunga ganhingte in ne ding uh hi.
  </para>
  <para style="p">
    <verse number="7" style="v"/>Tua hun ciangin, amau’ gam gunpi in a phelkhap, a vanglian a gualzo minam, a nai a gamla ah a kikihta mite, a tun sang mi, a ci nel mite kiang panin, Vanglianpen Topa’ min omna mun Zion Mual, Vanglianpen Topa’ tungah letsong hong kipuak ding hi.
  </para>
  <chapter number="19" style="c"/>
  <para style="p">
    <verse number="1" style="v"/>Izipt gam tawh kisai thu: A manlang mahmah meii tungah Topa tuangin Izipt gamah pai hi; ama mai-ah Izipt gam milimte liing ding a, Izipt mite’ han’na bei ding hi.
  </para>
  <para style="p">
    <verse number="2" style="v"/>Izipt mite amau leh amau ka kitawngsak ding hi, mi kim in sanggam khat leh khat ama vengte ciat do ding a, khua khat leh khua khat kido-in, mi khat leh khat, kumpigam khat leh khat kumpi-za kituh ding hi;
  </para>
  <para style="p">
    <verse number="3" style="v"/>Izipt mite’ lungsim hawmsuak ding a, amau’ geelnate ka siasak ding hi; amaute in milimte leh khongkhai theite, vankah theite leh aisan theite thu dong ding uh hi;
  </para>
  <para style="p">
    <verse number="4" style="v"/>Izipt mite pen a haksa kumpi khut sunga ka pia ding a, a kihtak huai a gilo kumpipa in amaute uk ding hi, Topa ahi Vanglianpen Topa in ci hi.
  </para>
  <para style="p">
    <verse number="5" style="v"/>Nail gun tuite keu ding a, gun pen kangcip-in keu ding hi;
  </para>
  <para style="p">
    <verse number="6" style="v"/>lei zui a, tui kilate uih-in, Izipt gam Nail gun hiangte kiamin keucip ding a, pumpeng kung leh phai kungte muat ding hi.
  </para>
  <para style="p">
    <verse number="7" style="v"/>Nail gun gei, Nail gun kiang ankungte kolh ding a, Nail gun kianga kituh khempeuh keucip-in huih in leenkhia-in om nawn lo ding hi.
  </para>
  <para style="p">
    <verse number="8" style="v"/>Nail gun sunga nga-siahna sikkawi a khia, ngabengte thuumin tau ding uh a, tui tungah ngeen a paii mite thanem ding hi.
  </para>
  <para style="p">
    <verse number="9" style="v"/>Anthul khau ciing a, na a semte leh patpuan a gante lungkham ding uh hi.
  </para>
  <para style="p">
    <verse number="10" style="v"/>Gamsung makai mite kisusia cip ding a, a kicial nasemte dah ding hi.
  </para>
  <para style="p">
    <verse number="11" style="v"/>Zoan uliante hai cihtakin hai uh a, Faro’ mipil thu lamlakte in thu haihuai gen uh hi Nang in Faro’ tungah, “Mi pilte khat ka hi a, tanglai kumpipite’ nungzui ka hi hi,” bang ci a, ci thei ding na hi hiam?
  </para>
  <para style="p">
    <verse number="12" style="v"/>Tua ahih leh Izipt kumpipa Faro aw, na mi pilte koi-ah om ahi hiam? Vanglianpen Topa in Izipt gam daantah ding a ngimna thu, na mipilte in nangma tungah hong gen thei kha ding hi.
  </para>
  <para style="p">
    <verse number="13" style="v"/>Zoan uliante mihai suak khin a, Memfis uliante zong hai khin uh hi: minamte a makaih ding a, kineite mah in Izipt mite lam khialhpih khin hi.
  </para>
  <para style="p">
    <verse number="14" style="v"/>Topa in amaute lungsim kitukalhsak khin zo hi; zukhampa pen ama luak sung mahah a puk bangin Izipt gam mite’ hihna khempeuh khialin hoi mang khin hi.
  </para>
  <para style="p">
    <verse number="15" style="v"/>A hau a zawng, alian aneu, mi khat beek in Izipt’ adingin a hih sak theih ding bangmah om lo ding hi.
  </para>
  <para style="p">
    <verse number="16" style="v"/>Tua ni ciangin Izipt mite pen numei bang ding uh a, Vanglianpen Topa in amaute tungah a khut a sin’sanna hangin lau-in liing ding uh hi.
  </para>
  <para style="p">
    <verse number="17" style="v"/>Judah gam pen Izipt mite’ kihtak hong suak ding hi; Vanglianpen Topa in amaute daantah ding a ngimna hangin, hih thu a kigenna mi peuhpeuh lau ding uh hi.
  </para>
  <para style="p">
    <verse number="18" style="v"/>Tua ni ciangin, Izipt gam sungah khuapi nga in, Kanaan mite’ kampau zangin Vanglianpen Topa tungah thuman ding thuciam ding hi. Hih khuapi khat pen Ni khuapi kici ding hi.
  </para>
  <para style="p">
    <verse number="19" style="v"/>Tua ni ciangin Izipt gamah Topa’ adingin biakna tau khat, a gamgi-ah Topa’ ading khuampi khat om ding hi.
  </para>
  <para style="p">
    <verse number="20" style="v"/>Tua pen, Vanglianpen Topa’ adingin Izipt gam sungah lim leh teci hi ding hi; a nengniam mite’ bawlsiatna hangin Topa’ tungah amaute a kiko ciangin, amah in amaute’ tungah honpa khat sawl ding a, amaute hu’ in khahkhia ding hi.
  </para>
  <para style="p">
    <verse number="21" style="v"/>Topa in Izipt mite tungah amahmah kitheisak ding hi; tua ni ciangin Izipt mite in Topa thei-in biak piakna leh meihal tawh bia ding uh a, amaute in Topa’ tungah thuciamna bawl-in, tua thuciamnate sem ding uh hi.
  </para>
  <para style="p">
    <verse number="22" style="v"/>Topa in Izipt mite pulnatna tawh vat ding a, ahi zongin damsak ding hi; Topa’ lamah amaute kihei kik ding uh a, amah in amaute’ thuumna donin amaute damsak ding hi.
  </para>
  <para style="p">
    <verse number="23" style="v"/>Tua ni ciangin Izipt gam panin Assiria gamah lam lianpi khat pai-in, Assiria mite Izipt gamah hong pai ding a, Izipt mi Assiria gam sungah pai-in, Izipt mite in Assiria mite tawh bia khawm ding uh hi.
  </para>
  <para style="p">
    <verse number="24" style="v"/>Tua ni ciangin Israel, Izipt leh Assiria hih thumte pen leitung khempeuh adingin thupha hi ding uh a,
  </para>
  <para style="p">
    <verse number="25" style="v"/>Vanglianpen Topa in amaute thupha pia in, “Ka mihingte ahi Izipt leh ka khut tawh ka sepsa ahi Assiria leh keima luah ahi Israel in thupha ngah ta hen,” ci-a thupha a piakte hi ding uh hi.
  </para>
  <chapter number="20" style="c"/>
  <para style="p">
    <verse number="1" style="v"/>Assiria kumpipa Sargon in a sawl galkap mang lian penpa in Filistia khuapi Ashdod-ah pai-in, tua khua va do hi.
  </para>
  <para style="p">
    <verse number="2" style="v"/>Tua hun ma kum thum lai takin Topa in Amoz’ tapa Isaiah tung tawnin thu genin, “Na puanhampi suah in la, na khe panin na khedapte suah in,” a ci hi. Amah zong tua mah bangin gamta-in, tangguak leh kheguak tawh lam pai hi.
  </para>
  <para style="p">
    <verse number="3" style="v"/>Ashdod khua a kilak khit ciangin Topa in, “Izipt leh Ethiopia’ lang khatah lim leh siahil dingin ka nasempa Isaiah tangguak leh kheguak tawh kum thum sung lam a pai mah bangin,
  </para>
  <para style="p">
    <verse number="4" style="v"/>Assiria kumpipa in, Izipt gam mite’ maizumna ahi, a moi a hamin, tangguak kheguakin, tawbo dawksa-in, Izipt mite gal-in manin, Ethiopia mite sal-in manin paikhiatpih ding hi.
  </para>
  <para style="p">
    <verse number="5" style="v"/>Tua ciangin amau’ muan Ethiopia leh amau’ kisialhpih Izipt’ hangin amaute lungkia-in a maizum ding uh thei lo ding uh hi.
  </para>
  <para style="p">
    <verse number="6" style="v"/>Tua ni ciangin hih tuipi gei-a teeng mite in, “En un, eite’ muan Assiria kumpipa’ kiang pan a, eite huhin honkhia dingin i belh mite’ tungah hih bang piang khin ta hi. Eite bangci suahtak ding i hi hiam?’ ci ding uh hi,” a ci hi.
  </para>
  <chapter number="21" style="c"/>
  <para style="p">
    <verse number="1" style="v"/>Babilon gam tawh kisai thu: Pingpeite leitaw lam panin hong kipat mah bangin, a lauhuai gam panin siatna hong pai hi.
  </para>
  <para style="p">
    <verse number="2" style="v"/>A kihtak huai mangmuhna khat kei tungah hong kigen hi; A lehheekpa in lehheekin a sut thei mipa in sut hi, a susia thei mipa in susia hi. Elam galkapte aw, kuan to un, Media galkapte aw, umcih un; Babilon’ pian’sak ahi, khuisatnate khempeuh Pasian in beisak ta hi.
  </para>
  <para style="p">
    <verse number="3" style="v"/>Tua ahih ciangin ka pumpi na hi; nausuak numei in na a sak bangin na ka sa hi; khuaza thei lo zah dongin a kuncip-in ka om a, ka muh nate hangin lamdang sa in ka om hi. khua mu thei lo zah dongin lungkia-in ka om hi.
  </para>
  <para style="p">
    <verse number="4" style="v"/>Ka lung vai a, kihtakna in hong si daang sak hi; keima lunggulh zan khuamial pen keima liin’na a suak hi.
  </para>
  <para style="p">
    <verse number="5" style="v"/>Amaute in sabuai phahin, sual puante phah uh a, ne-in, dawn uh hi. Uliante aw, tho un, lumte sathau nuh un!
  </para>
  <para style="p">
    <verse number="6" style="v"/>Bang hang hiam cih leh Topa in kei tungah: “Pai in, galvil khat koih in la, ama muh bangbang gensak in.
  </para>
  <para style="p">
    <verse number="7" style="v"/>Amah in sakol tung tuang mite a kopkopin, la tungah a tuangte, kalaoh tungah a tuangte a muh ciangin limtak, pha takin ngai hen,” hong ci hi.
  </para>
  <para style="p">
    <verse number="8" style="v"/>Tua ciangin a mu-pa kiko a: “Topa aw, tausang tungah sun tawntung ka ding a, ka vilna munnah zankhuavak ka om hi.
  </para>
  <para style="p">
    <verse number="9" style="v"/>En in, sakol leeng tuangte a kopkopin hong pai!” ci hi. A dang khat in, “Babilon cim hi, cim hi; ama milim pasiante khempeuh leilak dongah amah in suksiat sak hi,” ci-in dawng hi.
  </para>
  <para style="p">
    <verse number="10" style="v"/>A kicilsa, a kiseepsa keima’ aa-te aw, Israelte’ Pasian, Vanglianpen Topa’ tung pana ka zaksa teng note tungah ka hong gen hi.
  </para>
  <para style="p">
    <verse number="11" style="v"/>Edom gam tawh kisai thu: Seir mual tung panin khat in kei hong sam a, “Gal vilpa aw, tu zan bangci hiam? Gal vilpa aw, tu zan bangci hiam?” hong ci hi.
  </para>
  <para style="p">
    <verse number="12" style="v"/>Gal vilpa in, “Zing ni hong suak a, zan khua zong hong mial hi. Thukan nuam na hih leh, hong paikik in la, hong kan in,” a ci hi.
  </para>
  <para style="p">
    <verse number="13" style="v"/>Arabia gam tawh kisai thu: Dedan mi khualzin honte aw, Arabia gamsung gamlakah na giak ding uh hi.
  </para>
  <para style="p">
    <verse number="14" style="v"/>Tema gam a, teeng mite aw, a dangtakte, tui puak un la, galtaite, an tawh dawn un.
  </para>
  <para style="p">
    <verse number="15" style="v"/>Bang hang hiam cih leh amaute pen namsau, a kidoksa namsau, a kikeek thal leh gal in a phutna panin hong tai uh ahi hi.
  </para>
  <para style="p">
    <verse number="16" style="v"/>Bang hang hiam cih leh Topa in keima tungah, “Thacial kum hunte sung mah bangin kum khat sungin Kedar mite’ minthan’na khempeuh bei ding hi;
  </para>
  <para style="p">
    <verse number="17" style="v"/>Kedar mi thaltawi siam a om laite tawm ding hi; bang hang hiam cih leh, Topa, Israelte’ Pasian in hih thu gen khin zo hi,” hong ci hi.
  </para>
  <chapter number="22" style="c"/>
  <para style="p">
    <verse number="1-2" style="v"/>Kuam sunga mangmuhna tawh kisai thu: Kikona tawh a kidim, a gamlum khuapi, lungdam a, a diang khua aw, note khempeuh, innkhum zangah na kahtoh uh bang na cihnopna uh ahi hiam? A kithat nangma mite pen namsau tawh kithat lo a, galsunga si hi lo uh hi.
  </para>
  <para style="p">
    <verse number="3" style="v"/>Note hong uk mite tai uh a, thal zat kul loin amaute kiman hi. Amaute gamlapi ah a tai uh hangin, hong kimu note khempeuh hong kiman hi.
  </para>
  <para style="p">
    <verse number="4" style="v"/>Tua ahih ciangin keimah in, “Kei hong en kei un la, khitui tampi luangin nakpi-in hong kapsak un; ka mite tampi a sihna hangin keimah hehnem ding hong hanciam kei un,” ka ci hi.
  </para>
  <para style="p">
    <verse number="5" style="v"/>Bang hang hiam cih leh Vanglianpen Topa Pasian in mangmuhna kuam sungah buaina leh tuatcil gawpna leh kitawhzauna, kulhte suksiat gawpna leh launa mualte tungah kikona ni hong tungsak hi.
  </para>
  <para style="p">
    <verse number="6" style="v"/>Sakol leengte leh sakol tung tuangte tawh Elam galkapte in thallawng pua a, Kir galkapte in a lumte uh a baihsa-in nei uh hi.
  </para>
  <para style="p">
    <verse number="7" style="v"/>Nomau’ teel Judah kuamte pen sakol leeng tawh kidim a, sakol tuangte in Jerusalem kulh kongpite ah pang uh hi.
  </para>
  <para style="p">
    <verse number="8" style="v"/>Judah a kihutna teng khempeuh kihong khia khin ta hi.
  </para>
  <para style="p">
    <verse number="9" style="v"/>David khuapi mun tampi tak a siatna mu-in, bual nuainung tuite na khawm a,
  </para>
  <para style="p">
    <verse number="10" style="v"/>nangmah in Jerusalem innte a phazah simin, kulhpi siate puah nadingin innte na phel hi.
  </para>
  <para style="p">
    <verse number="11" style="v"/>Nangmah in, bual lui pan a, tuite khol nadingin kulhpi nih kikal ah tui beempi khat na bawl hi. Ahih hangin nangmah in, tua na a na bawlpa phawk loin, sawt pek a, a na geelpa na don kei hi.
  </para>
  <para style="p">
    <verse number="12" style="v"/>Tua ni ciangin Vanglianpen Topa Pasian in kahna leh thuumna, sam mettolna leh puanhampi silh ding thu hong pia hi;
  </para>
  <para style="p">
    <verse number="13" style="v"/>ahih hangin note in lungdamna leh kipahna, bawngtalte leh tuute gawhna, sa nekna leh leenggahzu nekna na nei zawsop uh a, “Zing ciangin si ding i hih ciangin ne-in dawn ni” na ci uh hi.
  </para>
  <para style="p">
    <verse number="14" style="v"/>Vanglianpen Topa in kazakna ah thu hong gen a, “Na sih matengun hih mawhna hong kimaisak lo taktak ding hi,” Vanglianpen Topa Pasian in hong ci hi.
  </para>
  <para style="p">
    <verse number="15" style="v"/>Tua ahih ciangin Vanglianpen Topa Pasian in, “Hong pai in, innsung na teng a uk, neihsa kempa Shebna kiangah pai in la, ama tungah hih bangin gen in:
  </para>
  <para style="p">
    <verse number="16" style="v"/>Hih lai-ah nangma ading hankhuk a to, a sangna munah hankhuk a bawl, na om nading suang a khuak mipa aw, nang in hih lai-ah bang hih a, vui ding kua nei na hi hiam?
  </para>
  <para style="p">
    <verse number="17" style="v"/>En in, nang mi thahatpa aw, Topa in nang hong lawnkhia gawp ding hi. Amah in nakpi takin nang hong lenin,
  </para>
  <para style="p">
    <verse number="18" style="v"/>hong pingpeipei ding a, lei tanzau munah bawlung bangin hong lawn ding hi; na topa’ inn sung’ adingin maizumna ahi nang pen tua munah si-in, na kisaktheihpih na sakol leengte lakah na tuk ding hi.
  </para>
  <para style="p">
    <verse number="19" style="v"/>Na nasepna phual panin nang kong nawtkhia ding a, na omna panin nang hong kilawn khiasuk ding hi.
  </para>
  <para style="p">
    <verse number="20" style="v"/>Tua ni ciangin Hilkiah’ tapa ahi ka nasempa Eliakim ka sam ding a,
  </para>
  <para style="p">
    <verse number="21" style="v"/>nangma puantualpi amah silh sakin, nangma kawnggak tawh amah ka gak ding a, nangma ukna ama tungah ka pia ding hi; amah pen Jerusalem khua a, teengmite leh Judah mite tungah pa hi ding hi.
  </para>
  <para style="p">
    <verse number="22" style="v"/>David suan leh khakte’ khut nuai-ah aana neihna tawhtang pen ama liangko tungah ka pia ding hi; amah in hong-in, kuamah in khak lo ding hi; amah in khak-in, kuamah in hong lo ding hi.
  </para>
  <para style="p">
    <verse number="23" style="v"/>Amah pen a kician mun khatah vankhaina bangin ka khenkip ding a, ama phung sungah pahtawi ngahna phungpi suak ding hi.
  </para>
  <para style="p">
    <verse number="24" style="v"/>Ahi zongin a beh a phung, a suan a khakte khempeuh ama adingin vangikpi hi ding a, um-le-beel, kuang leh keute, hai akipan thawl dongin vankhai ah a kikhai bangin ama tungah kibom ding uh hi.
  </para>
  <para style="p">
    <verse number="25" style="v"/>Vanglianpen Topa in, tua ni ciangin mun hoihna a, a kikheen vankhai in lel ding hi; Topa in gen khin ahih ciangin, amah pen kitanin kia ding a, ama tunga vangik teng kisia ding hi,” hong ci hi.
  </para>
  <chapter number="23" style="c"/>
  <para style="p">
    <verse number="1" style="v"/>Tai-ar khua tawh kisai thu: Tarshish teembaw hawlte aw, Tai-ar khua kisia a, inn leh khawlmunte om nawn lo ahih manin, kap un! Saipras gam panin hih thu amaute in za uh hi.
  </para>
  <para style="p">
    <verse number="2" style="v"/>Tuikulh-a teeng mite aw, thuumin tau un, Sidon sumbukte aw, na sawltakte un tuipi kantanin tui lianpite tungah om uh hi;
  </para>
  <para style="p">
    <verse number="3" style="v"/>Izipt gam a, piang ante lei-in na zuak uh a, minam khempeuh tawh sumbawlin na kizom uh hi.
  </para>
  <para style="p">
    <verse number="4" style="v"/>Sidon aw, maizum in bang hang hiam cih leh tuipi in thu gen khin hi, tua tuipi munmuan huai in: “Keimah in nau paii-in na ka sa ngei kei a, nau ka nei ngei kei hi; ta numei ka khoi ngei kei a, ta pasal zong ka khan’suah ngei kei hi,” ci hi.
  </para>
  <para style="p">
    <verse number="5" style="v"/>Izipt gamah hih thu a kizak ciangin, Tai-ar tawh kisai thu hangin amaute in na sa ding uh hi.
  </para>
  <para style="p">
    <verse number="6" style="v"/>Tuipi gei-a teeng mite aw, Tarshish khua-ah tai un la, kap un!
  </para>
  <para style="p">
    <verse number="7" style="v"/>Taang lai pek pan a, a piang, gamlapi pek panin a kiphut hih khuapi pen nomau’ lungdampih pen mah ahi hiam?
  </para>
  <para style="p">
    <verse number="8" style="v"/>Kumpi khuapi ahi, ama sumbukte ulian ahi; ama sum bawlte leitungah a kipahtawite ahi, Tai-ar khuapi hih bang a pian’ nading kua’ vaihawm ahi hiam?
  </para>
  <para style="p">
    <verse number="9" style="v"/>Topa’ vaihawm ahi hi. Mi liante’ kiphasaknate a beisak nading, leh a kipahtawi uliante a niamkhiat nadingin a bawl ahi hi.
  </para>
  <para style="p">
    <verse number="10" style="v"/>Tarshish mite aw, tu-in kuankhia un la, lo kho un. Na sum bawlna teng uh maimang khin ta hi.
  </para>
  <para style="p">
    <verse number="11" style="v"/>Topa in tuipi tungah a khut zan a, kumpi gamte kiliingsak gawp hi; Sum bawlna phualpite a kisuksiat nading Topa in thupia zo hi.
  </para>
  <para style="p">
    <verse number="12" style="v"/>Amah in, “Sidon Tanu Siangtho aw, na lungdamna teng bei khin ta hi. Na mite in nenniamna thuak uh a, Saipras tuikulh ah a va tai uh hangin, tua lai nangawnah lungnopna hun nei lo ding uh hi,” ci hi.
  </para>
  <para style="p">
    <verse number="13" style="v"/>Tai-ar khuapi, gamsate’ phualpi a suaksate in; Assiria mite hi lo a, Babilon mite ahi hi. Babilon mite in khuapi luh nading panmun bawl uh a, Tai-ar khuapi kulhte susia-in, khuapi sung khempeuh a sia suah uh hi.
  </para>
  <para style="p">
    <verse number="14" style="v"/>Tarshish teembaw hawlte aw, na muan uh khuapi kisia ahih manin thuumin kap un.
  </para>
  <para style="p">
    <verse number="15" style="v"/>Tua a siat huna kipanin kumpi khat nuntak hun sung tan ahi, kum sawmsagih sung Tai-ar khuapi kimangngilh ding hi. Kum sawmsagih a cin’ ciangin, paktat numei’ la sunga mah bangin Tai-ar khuapi tungah’ piang ding hi:
  </para>
  <para style="p">
    <verse number="16" style="v"/>“Kuama’ phawk loh numei paktat aw, harp la sakna khat la in la, khuapi kimkotah pai in! Nang hong kiphawk theih nadingin la ngaih phuak in la, la tampi sa in.”
  </para>
  <para style="p">
    <verse number="17" style="v"/>Kum sawmsagih a cin’ ciangin Tai-ar khuapi ah Topa hawh ding a, Tai-ar khuapi in ama sep ngei paktatna sem kikin, leitung kumpigam khempeuh tawh kizomin sumbawlna sem ding hi.
  </para>
  <para style="p">
    <verse number="18" style="v"/>Ama sumbuk vante leh ama sepna panin a ngah nate pen Topa tungah kipia ding hi; ahih hangin tuate kikholcip mawk loin, Topa a bia mite’ an ding leh puan hoih nono leina-in kizang ding hi.
  </para>
  <chapter number="24" style="c"/>
  <para style="p">
    <verse number="1" style="v"/>En un, Topa in leitung hawmsuak sakin gamkhing suaksak ding a, amah in lei maitang huiheek gawpin, a tunga teeng mite thehthang ding hi.
  </para>
  <para style="p">
    <verse number="2" style="v"/>Mi khempeuhte’ thuakna kibang kim ding hi. Siampite leh mi mawkmawkte, silate leh a tote, vanleite leh van zuakte, sum neite leh leibate, ahau azawng, a thuakna uh kibang ding hi.
  </para>
  <para style="p">
    <verse number="3" style="v"/>Leitung kihawmsuak sakin kisiacip ding hi; bang hang hiam cih leh Topa in hih thu genkhin zo hi.
  </para>
  <para style="p">
    <verse number="4" style="v"/>Leitung vulin keugaw a, leitung buppi thanemin vul gawp hi; leitung a, a kipahtawite vulgawp hi.
  </para>
  <para style="p">
    <verse number="5" style="v"/>Ama tunga teengte in leitung ninsak uh hi; bang hang hiam cih leh amaute in thukhamte mang loin, ngeina kipte palsat uh a, tawntung thuciamna peel uh hi.
  </para>
  <para style="p">
    <verse number="6" style="v"/>Tua ahih ciangin Topa in leitung samsiatin susia a, a tunga teeng mite in amau’ mawhna hangun kangtum uh hi; tua ahih ciangin leitunga teeng mite tawm semsem hi.
  </para>
  <para style="p">
    <verse number="7" style="v"/>Leengguite vulin, leenggahzu kang a, a lungdam mi khempeuh khuisa ta uh hi.
  </para>
  <para style="p">
    <verse number="8" style="v"/>Lungdamna khuang gingte daii-in, lungdam a, gamlumnate om nawn lo a, lungdam a, laiza tawh la saknate daii ta hi.
  </para>
  <para style="p">
    <verse number="9" style="v"/>Zu phungah lungdam a, la sakna om nawn lo a, zu khempeuh sia-in kha gawp hi.
  </para>
  <para style="p">
    <verse number="10" style="v"/>Khuapi hawm suak pen kisiacip suk a, kuamah a tum theih loh nadingin inn khempeuh kikhakcip hi.
  </para>
  <para style="p">
    <verse number="11" style="v"/>Leenggahzu a duh manun kongzing ah mite kiko uh hi; lungdamna khempeuh lungkhamna suak a, leitung kipahna kibeisak ta hi.
  </para>
  <para style="p">
    <verse number="12" style="v"/>Khuapi sungah gamkhin’na bek om a, kongpite kisat khamin kisia hi.
  </para>
  <para style="p">
    <verse number="13" style="v"/>Hih in leitung a, om minam khempeuh tungah a tung ding thu ahi hi. Oliv kung a kisin’ khit ciang, leenggah kilo khinin a sangh a kikaih khop khit ciangin a kinusia lo hawmte tawh kibang ding hi.
  </para>
  <para style="p">
    <verse number="14" style="v"/>A suakta sun mite in lungdamin la sa ding uh hi. Nitumna lam a, om mite in Topa a liat mahmahna thu gen ding uh a,
  </para>
  <para style="p">
    <verse number="15" style="v"/>Nisuahna lama, om mite in Topa phat ding uh hi. Tuipi dunga a teeng mite in Topa, Israelte’ Pasian’ min phat ding uh hi.
  </para>
  <para style="p">
    <verse number="16" style="v"/>Lei mong a gamla pen pek pan nangawnin “a thuman Pa in vanglian ta hen’ cih la i za ding hi. Ahih hangin keimah in, “Ka lungkham hi, ka lungkham hi. Gimna ngah hi ta ing! Bang hang hiam cih leh mi khemte in khemkhem lai-in sia semsem uh a, khem zawh thu ciam lailai uh hi,” ka ci hi.
  </para>
  <para style="p">
    <verse number="17" style="v"/>Leitung a, teeng mihingte aw, note’ adingin launa, gum, leh thangzakte om hi.
  </para>
  <para style="p">
    <verse number="18" style="v"/>Lauhuaina panin a tai mipa gum sungah kia ding a, gum sung panin a taikhiat ciangin thangzak sungah awk ding hi. Bang hang hiam cih leh van panin guahpi hong bua ding a, leitung bulpite kiling ding hi.
  </para>
  <para style="p">
    <verse number="19" style="v"/>Leitung khang kham-in, kilok gawp ding a, kiphelkham ding hi.
  </para>
  <para style="p">
    <verse number="20" style="v"/>Leitung pumpi zukham bangin hoi ding a, huihpi in a mut buk bangin awn ding hi. Ama mawhnate in nengcip gawp ding a, amah pukin thokik zo nawn ngei lo ding hi.
  </para>
  <para style="p">
    <verse number="21" style="v"/>Tua ni ciangin Topa in vantung a, om vangliatnate, leh leitung kumpite daantat ding hi.
  </para>
  <para style="p">
    <verse number="22" style="v"/>Gum sunga om thongkiate bangin amaute kikaikhawm ding hi; thong sungah amaute kikhaknelh ding a, ni tampi khit ciangin amaute kidaantat ding hi.
  </para>
  <para style="p">
    <verse number="23" style="v"/>Tua ciangin khapi mial ding a, ni taang nawn lo ding hi; bang hang hiam cih leh Vanglianpen Topa in Zion Mual tung leh Jerusalem khua sungah uk ding a, ama upate’ mai-ah ama minthan’na kilangsak ding hi.
  </para>
  <chapter number="25" style="c"/>
  <para style="p">
    <verse number="1" style="v"/>Topa aw, nang in keima Pasian na hi hi; nangmah kong liansak ding a, nangma min ka phat ding hi; bang hang hiam cih leh nang in a lamdang nate na semkhin a, tanglai pek a, na geelnate a kip a thumaan takpi ahi hi.
  </para>
  <para style="p">
    <verse number="2" style="v"/>Bang hang hiam cih leh nang in khuapi pen ninbulomtang na suah a, a muanhuai khuapi a sia na suaksak hi; mi kiphasakte’ mun muanhuai pen khua hi nawn lo a, cik mah hunin kilam nawn lo ding hi.
  </para>
  <para style="p">
    <verse number="3" style="v"/>Tua ahih ciangin mi thahatte in nang hong minthang sak ding a, thukhual lo minamte’ khuapite in nang hong zahtak ding uh hi.
  </para>
  <para style="p">
    <verse number="4" style="v"/>Bang hang hiam cih leh nang pen mizawngte’ adingin mun muanhuai, a cimawh mi’ adingin a lungkhamna ah mun muanhuai, huihpi panin bukna leh nisa panin nilim na hi hi; bang hang hiam cih leh thukhual lo mite’ hihna pen huihpi in kulh a nawk tawh kibang a,
  </para>
  <para style="p">
    <verse number="5" style="v"/>mun keuna a, nisa tawh kibang hi. Nang in khualmite’ gamlumna na daisak hi; meii liim in nisa a votsak bangin thukhual lo mite’ la sakna kitawpsak hi.
  </para>
  <para style="p">
    <verse number="6" style="v"/>Vanglianpen Topa in hih mual tungah mi khempeuh adingin anlim nekna pawi, a ciil mahmah leenggahzu nekna pawi, guhngek tawh a kidim an nekna, a siangtho leenggahzuciil nekna pawi bawl ding hi.
  </para>
  <para style="p">
    <verse number="7" style="v"/>Amah in, mi khempeuh in a khuk uh dahna puan leh minam khempeuh’ silh dahna puante, hih mual tungah susia ding hi.
  </para>
  <para style="p">
    <verse number="8" style="v"/>Amah in sihna beimang sak ding a, maitang khempeuh panin khitui nul ding hi; leitung khempeuh panin ama mite a kizahkona lakhia ding hi; bang hang hiam cih leh Topa in hih thu gen zo hi.
  </para>
  <para style="p">
    <verse number="9" style="v"/>Tua ni ciangin, “En un, amah in eima Pasian hi; eite hong hon dingin amah i muang hi. Amah in eima Topa hi; amah i ngak hi; amah in eite hong gumkhia ahih manin lungdamin kipak ni,” kici ding hi.
  </para>
  <para style="p">
    <verse number="10" style="v"/>Bang hang hiam cih leh Topa in hih Zion Mual hu ding a, ahi zongin Moab mite ahih leh ninkholna dum sungah buhkungte a kisikcip bangin kisikcip gawp ding hi.
  </para>
  <para style="p">
    <verse number="11" style="v"/>Tuipeekpa in tuipeek dingin a khutte a van bangin amaute in a khut uh vanvan ding uh a, ahih hangin a khut uh a van simin a kiphatsaknate uh Pasian in niamsuk sak ding hi.
  </para>
  <para style="p">
    <verse number="12" style="v"/>Amah in, Moab mite’ kulh muanhuaite suksiat sakin leilak den’ nading a, leivui suak mang khin ding hi.
  </para>
  <chapter number="26" style="c"/>
  <para style="p">
    <verse number="1" style="v"/>Tua ni ciangin Judah gam sungah hih la kisa ding hi: “Khuapi muanhuai khat i nei hi; Topa mahmah in i kulhte leh i panmun kipte hong hut sak hi.
  </para>
  <para style="p">
    <verse number="2" style="v"/>Upna ah a kip thuman minamte a lut theih nadingin kulh kongpite hong ta un.
  </para>
  <para style="p">
    <verse number="3" style="v"/>Topa aw, nang hong muang a, nangma tungah a lungsim kip mipa, lungnopna kicing na pia ding hi.
  </para>
  <para style="p">
    <verse number="4" style="v"/>Topa Pasian in tawntung Suangpi ahih manin, Topa muang tawntung un.
  </para>
  <para style="p">
    <verse number="5" style="v"/>Bang hang hiam cih leh amah in a kiphasak mite niamkhiat hi. Amau’ teen’na khuapi muanhuai suksiat sak a, a kulhpite den’ khapsakin leivui suah hi.
  </para>
  <para style="p">
    <verse number="6" style="v"/>A zawng, a cimawh, a kinengniam mite in tu-in tua khua tuancil uh hi.”
  </para>
  <para style="p">
    <verse number="7" style="v"/>Midikpa’ lampi tamkim a, nangmah in midikpa’ lampi na neel sak hi.
  </para>
  <para style="p">
    <verse number="8" style="v"/>Topa aw, nangma thukham deihna kong zui uh a, nang kong ngak uh hi; nangmah in kote’ deih kicin’na na hi hi.
  </para>
  <para style="p">
    <verse number="9" style="v"/>Ka lungsim khempeuh tawh zanin nang kong deih a, zingsang khuavak ciangin lungsim tak tawh nang kong zong hi. Bang hang hiam cih leh leitung leh a mite tungah thu na khen ciangin leitung a, teeng mite in thuman i cih bang hiam, cih phawk ding uh hi.
  </para>
  <para style="p">
    <verse number="10" style="v"/>Mi gilote tungah na migit hangin a maanin gamtat ding thei thei tuan lo uh a, lungsim thutang mite’ gam sungah khialhna bawl lai veve uh hi. Amaute in Topa’ min liatna hong phawk nuam lo uh hi.
  </para>
  <para style="p">
    <verse number="11" style="v"/>Topa aw, na khut kisang lap a, na galte in mu lo uh hi. Amaute, maizumna thuak sak in la, amaute’ adingin na geelsa meite, amaute haltum sak in. Na mite ading na hanciamna thu, na galte tungah kilangsak in.
  </para>
  <para style="p">
    <verse number="12" style="v"/>Topa aw, kote’ tungah daihna hong pia in. Kote’ matut zawhna khempeuh, nangma hong sepsakna hang ahi hi.
  </para>
  <para style="p">
    <verse number="13" style="v"/>Topa kote’ Pasian aw, nang ahi lo to dangte in ko tungah hong uk hangin, nangmah min bek mah kote in ka zahtak uh hi.
  </para>
  <para style="p">
    <verse number="14" style="v"/>Amaute si a, hingkik lo ding uh hi; amaute mangthang ta uh a, omkik nawn lo ding uh hi; tua bang a pian’ theih nadingin nangmah in amaute tungah siatna na tung sak a, amaute a kiphawkna khempeuh na beisak hi.
  </para>
  <para style="p">
    <verse number="15" style="v"/>Ahih hangin nangmah in ko minam nong khangsak hi, Topa aw, nangmah in minam na khangsak a, gamgi khempeuh na keeksak khin hi. Hih thu hangin nangma min a thang hi.
  </para>
  <para style="p">
    <verse number="16" style="v"/>Topa aw, amaute a cihmawhna uhah nang hong zuan uh a, nangmah in amaute thu na hilh a, a thungetna uh ging zo lo hi.
  </para>
  <para style="p">
    <verse number="17" style="v"/>Topa aw, nangma hangin kote pen naupaii numei a hun a nai ciangin na sa-in kiheek a, a kap tawh ka kibang uh hi;
  </para>
  <para style="p">
    <verse number="18" style="v"/>kote in numei naupaii-in nausuak ding a, kithawi bang ka hi uh a, huih bek a hingkhia tawh ka kibang uh hi. Kote in leitung mite ading bangmah ka suakkhia sak kei uh a, leitunga teeng ding kuamah ka hingkhia kei uh hi.
  </para>
  <para style="p">
    <verse number="19" style="v"/>Nangma mi a site hingkik ding a, amaute’ pumpi tho ding hi. Han sunga a lum mite aw, tho un la, lungdamin la sa un! Bang hang hiam cih leh zing daitui in leitung a nosak kik bangin, sawtpi a, a si mite, Topa in hingkik sak ding hi.
  </para>
  <para style="p">
    <verse number="20" style="v"/>Ka mite aw, hong pai-in na inn sung uhah tum un la, na kongte uh khak un; hehna a dam matengin tawlkhat sung bu un.
  </para>
  <para style="p">
    <verse number="21" style="v"/>Bang hang hiam cih leh en un, amau’ mawhna hangin leitung a, teeng mite daan pia dingin ama omna panin Topa hong paikhia a, leitung in ama tunga a luang sisante laakkhia ding a, a kithat ama mite sincip nawn lo ding hi.
  </para>
  <chapter number="27" style="c"/>
  <para style="p">
    <verse number="1" style="v"/>Tua ni ciangin Topa in, a sak, a lian, a to namsau tawh a taikhia gulpi ahi tuipi ganhing, a kikual vial gulpi ahi tuipi ganhing daantat ding a, amah in tuipi sunga om tua gulpi that ding hi.
  </para>
  <para style="p">
    <verse number="2" style="v"/>Tua ni ciangin: “A gahpha leenggah lo thu la-in sa un!
  </para>
  <para style="p">
    <verse number="3" style="v"/>Keimah, Topa in tua lo hongpa ka hi a, a hun hunin tui ka buak hi. Khatpeuh in a suksiat loh nadingin sun leh zan-in ka hong a,
  </para>
  <para style="p">
    <verse number="4" style="v"/>Leenggui lo tungah ka heh nawn kei hi. Lingte leh lingkungte om hi leh keimah kuan khia-in tuate ka haltum ding hi.
  </para>
  <para style="p">
    <verse number="5" style="v"/>Tua ahih kei leh keima hutna sungah amaute om hen la, amaute in kei tawh kilemna bawl-in, amaute kei tawh kilem ta uh hen.”
  </para>
  <para style="p">
    <verse number="6" style="v"/>Hong pai ding hunte sungah Jakob in zung kha ding a, Israel palhin dawnkhia ding a, leitung khempeuh gah tawh dimsak ding hi.
  </para>
  <para style="p">
    <verse number="7" style="v"/>Amau’ galte a vat gawp bangin Pasian in Israelte vat gawp ahi hiam? Tua ahih kei leh amau a thatte a kithah bangin amaute kithat ahi hiam?
  </para>
  <para style="p">
    <verse number="8" style="v"/>A kithukkim dingin amah in amaute sal suahsakna tawh daan pia hi; nisuahna huihpi a nun’ ni-in amah in a kihtak huai a ging pha tawh amaute khinkhia hi.
  </para>
  <para style="p">
    <verse number="9" style="v"/>Amah in suang tawh kibawl biakna tau khempeuh suangkang satvui a bat sak ciangin Asherah milimte leh paknamtui taute a ding lai om nawn lo hi; hih thu hangin Jakob’ mawhna kimaisakin, a mawhna kilakkhiat sak hi.
  </para>
  <para style="p">
    <verse number="10" style="v"/>Bang hang hiam cih leh a muanhuai khuapi pen gamlak bangin amah guakin omin, mite’ teen’na mun pen kitaisan-in kinusia hi; tua lai-ah bawngno gamta-in, lum a, a hiangte kheuh hi.
  </para>
  <para style="p">
    <verse number="11" style="v"/>A hiangte a keu ciangin kitan hi: nupite hong pai-in mei-in cih uh hi. Hih mite in khentel theihna nei lo ahih ciangin amaute a bawlpa in amaute hehpih lo ding a, amaute a piangsakpa in amaute tungah maipha lak lo ding hi.
  </para>
  <para style="p">
    <verse number="12" style="v"/>Israel mite aw, tua ni ciangin Eufrates gunpi panin Izipt Luipi dongin Topa in tuancil ding a, note khat khatin hong kikaikhawm ding hi.
  </para>
  <para style="p">
    <verse number="13" style="v"/>Tua ni ciangin peengkul lianpi khat kitum ding a, Assiria gam sunga a mangthang mite leh Izipt gam sunga a kihawlkhia mite hong pai-in Jerusalem mual siangtho tungah Topa bia ding uh hi.
  </para>
  <chapter number="28" style="c"/>
  <para style="p">
    <verse number="1" style="v"/>Efraim minam zukhamte’ kisaktheihna leihoih zangkuam i lutunga kisuang, a vulgawp paak ahi, a vanglian ama hoihna tawh zukham a, a pukte’ kisak theihna tua kumpi lukhu in gim ngah ta hen!
  </para>
  <para style="p">
    <verse number="2" style="v"/>En un, Topa in vanglian-in a hat mahmah mi khat nei hi; a susia huihpi gialpi, tuikhanglet leh a thahat huihpi bangin amah in leilak den’ gawp nading hi.
  </para>
  <para style="p">
    <verse number="3-4" style="v"/>Efraim zukhamte’ kisaktheihpih ahi tua kumpi lukhu kituancil ding hi. Leihoih zangkuam’ lutung a, a kisuang a vulgawp paak ahi a vanglian ama hoihna in anlak hun ma-a a min theithekgah tawh kibangin, mi khatpeuh in a muhphetin lo in, a khut sungah tawi-in, a valh bangin maimang ding hi.
  </para>
  <para style="p">
    <verse number="5" style="v"/>Tua ni ciangin Vanglianpen Topa pen ama mi a om laite’ adingin minthan’na kumpi lukhu leh hoihna lukhu hi ding hi;
  </para>
  <para style="p">
    <verse number="6" style="v"/>thukhen a, a tupa tungah thutang lungsim guan ding a, khuapi kulh hong luh galte a notkhia mite tungah han’na lungsim guan ding hi.
  </para>
  <para style="p">
    <verse number="7" style="v"/>Hih mite zong leenggahzu tawh hoi-in kham theih zu tawh awn uh hi: siampite leh kamsangte nangawn zu khamin hoi uh hi. Kamsangte in zu kham lua ahih manin Pasian’ muhsak mangmuhnate thei thei lo uh a, siampite in zong zu kham lua uh ahih manin a thukhen dingte uh khen thei lo uh hi.
  </para>
  <para style="p">
    <verse number="8" style="v"/>Bang hang hiam cih leh sabuai khempeuh a luak uh tawh kidim a, a nit lohna mun om lo hi.
  </para>
  <para style="p">
    <verse number="9" style="v"/>Amaute in kei hong phunsan uh a, “Amah in kua tungah hilh a, kua tungah thugen-a kinei ahi hiam? Ang sung panin a kilakhia nawi tawh a kikhentung naungeekte hilh-a kinei ahi hiam?
  </para>
  <para style="p">
    <verse number="10" style="v"/>Bang hang hiam cih leh malkhat khit malkhat, gualkhat khit gualkhat, thukhat khit thukhat, cih bang hi lel hi,” hong ci uh hi.
  </para>
  <para style="p">
    <verse number="11" style="v"/>A mantakin, note in ka thugen na ngaih kei uh leh Topa in hih mite kiangah a pau na theih loh uh gamdang mite, note tungah thu hong hilhsak ding hi.
  </para>
  <para style="p">
    <verse number="12" style="v"/>Topa in note tungah tawlngakna leh lungnopna hong pia napi-in! note in ama thu na ngai kei uh hi.
  </para>
  <para style="p">
    <verse number="13" style="v"/>Tua ahih ciangin Topa in note tungah, malkhat khit malkhat, gualkhat khit gualkhat, thukhat khit thukhat, cih bangin hong hilh ding ahi hi. Tua ciangin na kalsuanna khempeuh uhah na puk ding uh a, note liamin, thang-ah awk-in, sal-in hong kipaipih ding hi.
  </para>
  <para style="p">
    <verse number="14" style="v"/>Tua ahih ciangin Jerusalem khua sungah hih mite a uk, midangte a kote aw, Topa’ thu za un!
  </para>
  <para style="p">
    <verse number="15" style="v"/>“Eite in sihna tawh thuciamna khat i bawl khin a, Leinuai tawh thukimna khat i nei zo hi; a tuumcip ding tuiciin in hong nawk ciangin ei hong ban lo ding hi; bang hang hiam cih leh zuau thu i beel a, zuauna ah i bu hi,” na ci uh hi.
  </para>
  <para style="p">
    <verse number="16" style="v"/>Tua ahih ciangin Topa Pasian in, “En un, keimah in Zion sungah bulpi ding khat, suang, a kize-etsa suang, a manpha innkiu suang, bulpi muanhuai khat ka koih hi: Tua suang tungah, ‘Hih a um mi in lungkhamna tuak lo ding hi,” ci-in kigelh hi.
  </para>
  <para style="p">
    <verse number="17" style="v"/>Keimah in thutan’na pen khau khai bangin ka bawl ding a, thuman’na pen khaukhai sikbawk bangin ka bawl ding hi; gial in na zuau buk uh dengkhia ding a, tui in na bukna mun uh susia ding hi,” ci hi.
  </para>
  <para style="p">
    <verse number="18" style="v"/>Tua ciangin sihna tawh na thuciamna uh kiphiat ding a, Leinuai tawh na thukimna uh kip lo ding hi; a tuumcip ding tuiciin in hong nawk ciangin note hong sugawp ding hi.
  </para>
  <para style="p">
    <verse number="19" style="v"/>Hong nawk sial-in note hong tai ding hi; bang hang hiam cih leh zingsang khat khit zingsang khat, sun leh zan-in hong nawk tawntung ding hi; Topa tung panin na zak uh thute a ban banin launa lianpi vive hi ding hi.
  </para>
  <para style="p">
    <verse number="20" style="v"/>Bang hang hiam cih leh paunak sungah, khe khuan’ nadingin lupna tom lua a, silh dingin puanza neu lua in nang hong tuam zo lo hi.
  </para>
  <para style="p">
    <verse number="21" style="v"/>Bang hang hiam cih leh a lamdang ama bawlna bawl ding leh a tumdang ama nasep sem dingin Perazim Mual tung a, a sep bangin Topa in hong sem ding a, Gibeon kuama a heh bangin amah hong heh ding hi.
  </para>
  <para style="p">
    <verse number="22" style="v"/>Tua ahih ciangin tu-in, note hong kikhihna, a to-in kibawl kha ding ahih manin thusim loin om kei un; bang hang hiam cih leh Vanglianpen Topa Pasian tung panin gam buppi-ah siat nading thukhenna ka za khin hi.
  </para>
  <para style="p">
    <verse number="23" style="v"/>Na bil uh hong ngat un la, ka aw za un; ngai un la, ka thugenna za un.
  </para>
  <para style="p">
    <verse number="24" style="v"/>Lo khopa in khaici dingin lo kho niloh ahi hiam? amah in lei kalkhamin git niloh ahi hiam?
  </para>
  <para style="p">
    <verse number="25" style="v"/>Amah in lei a zalhtam khit ciangin masala tang vawh-in, kummin tang tuh a, mangbuhte a gualgual-in tuhin, mangbuhham ama omna ding san-ah tuh a, mangbuhmante a nawl hui-ah tuh hilo ahi hiam?
  </para>
  <para style="p">
    <verse number="26" style="v"/>Bang hang hiam cih leh amah a manin kihilh hi; ama Pasian in amah hilh hi.
  </para>
  <para style="p">
    <verse number="27" style="v"/>Masala-te pen buhcilna tawh kicil lo a, kumminte tungah buhcilna pei kihual lo hi; ahih hangin masala-te ciangkang tawh kisatkhia a, kumminte molhtum tawh kisat hi.
  </para>
  <para style="p">
    <verse number="28" style="v"/>Mi khatpeuh in antang cilvui ahi hiam? Hi lo hi, amah in cil paisuak ngitnget lo hi; a sakol tawh buhcilnapei a kihualsak ciangin amah in kitamvui-sak lo hi.
  </para>
  <para style="p">
    <verse number="29" style="v"/>Hih zong Vanglianpen Topa’ kiang pan a, hong pai thu ahi hi; amah pen thu lamlahna-ah lamdang a, pilna-ah lian mahmah hi.
  </para>
  <chapter number="29" style="c"/>
  <para style="p">
    <verse number="1" style="v"/>Pasian’ biakna tau ahi Jerusalem khuapi, David in a sat khuapi in gim ngah ta hen. Kumte, a ban banin paipai sak un la, pawite a ngeina bangin kot paipai sak un.
  </para>
  <para style="p">
    <verse number="2" style="v"/>Ahih hangin keimah in ‘Pasian’ biakna tau, a kici tungah gimna ka tungsak ding hi. Thuumna leh tauna om ding a, tua khuapi pen, biakna halna biakna tau suak ding hi.
  </para>
  <para style="p">
    <verse number="3" style="v"/>Na kimkotah hong umcih-in, tausangpite tawh kong um ding a, nangmah umcih nading dum ka bawl ding hi.
  </para>
  <para style="p">
    <verse number="4" style="v"/>Tua ciangin leithuk sung panin nang na pau ding a, a niamna mun leivui sung panin nangma kammal hong ging ding hi; nangma aw pen lei sung panin sikha’ aw bangin hong ging ding a, na thugenna pen lei sung panin hong phun suausuau ding hi.
  </para>
  <para style="p">
    <verse number="5" style="v"/>Ahih hangin nangma gal honpite leivui neel leeng bang ding uh a, thukhual lo mi honpite ansi leeng bang ding uh hi. Tua ciangin tomkha sungin thakhat thu-in,
  </para>
  <para style="p">
    <verse number="6" style="v"/>Vanglianpen Topa in vanging, zinliing, a ging lianpi, pingpei leh huihpi, leh a kangtum thei meikuang tawh hong pai ding hi.
  </para>
  <para style="p">
    <verse number="7" style="v"/>Tua ciangin Pasian’ biakna tau a do minam honpite khempeuh, tua khuapi leh a kulhpi simin a lungkham sakte khempeuh, zan-a mangmat tawh kibangin maimang ding uh hi.
  </para>
  <para style="p">
    <verse number="8" style="v"/>A gilkial mipa in a mangin an ne a, a khan’ lawh ciangin a gil a vah tuan lo, a dangtak mipa in a mangin tui dawn a, a dangtak pha tuan loin a gim mahin a khan’ lawh mah bangin, Jerusalem a do minam honpite khempeuh zong tua ci ding uh hi.
  </para>
  <para style="p">
    <verse number="9" style="v"/>Lamdang kisa sak un la, lamdang a sa hi un, ki-mittawsak un la, a mittaw hi un! Leenggahzu dawn lopi-in a kham hi un; kham theih zu ne lopi-in hoi un!
  </para>
  <para style="p">
    <verse number="10" style="v"/>Bang hang hiam cih leh Topa in note tungah nakpi ihmut nopna lungsim hong guang a, nomau’ mit ahi kamsangte mitsi sak-in, nomau’ lutang ahi thu mutheite khuhcip hi.
  </para>
  <para style="p">
    <verse number="11" style="v"/>Hih mangmuhnate khempeuh pen note’ adingin ahih leh a kimatcip laibu sunga thu om tawh a kibang suak hi. Mite in lai a sim theipa khat tungah, “Hih lai sim dih in,” a cih ciangin amah in, “Kimatcip ahih manin ka sim thei kei hi,” ci hi.
  </para>
  <para style="p">
    <verse number="12" style="v"/>Tua ciangin amaute in lai a sim thei lopa kiangah, “Hih lai sim dih in,” a cih uh ciangin amah in, “Ka sim thei kei hi,” a ci hi.
  </para>
  <para style="p">
    <verse number="13" style="v"/>Tua ciangin Topa in: “Amaute’ lungsim kei tawh kigamla napi-in hih mite in a kam uh tawh kei kiangah hong nai uh a, a muk uh tawh kei hong pahtawi-in, amaute in kei hong kihtakna pen mihingte’ thupiak a zuihna uh ahi lel hi;
  </para>
  <para style="p">
    <verse number="14" style="v"/>tua ahih ciangin en un, hih mite tungah a tumdang leh a lamdang ahi a lamdang nate ka bawlkik ding hi; amau’ mipilte’ pilna kisia ding a, amau’ thu mutel theite’ thu muhtel theihna kiseel ding hi,” a ci hi.
  </para>
  <para style="p">
    <verse number="15" style="v"/>Topa’ kiang panin ama’ thu vaihawmna a seel cip, khuamial sungah a gamta, “Kua in hong mu ding hiam? Kua in hong thei ding hiam?’ a cite in gimna ngah ta hen.
  </para>
  <para style="p">
    <verse number="16" style="v"/>Note in na khempeuh a leh lamin na koih uh hi. Beel seekpa pen tungman bangin kingaihsun ding a, a kibawlsa na in a bawlpa tawh kisai-in, “Amah in kei hong bawl lo hi,” cihna ahi zongin, a beel in a sekpa tungah, “Amah in theihna nei kei,” ci ding ahi hiam?
  </para>
  <para style="p">
    <verse number="17" style="v"/>Lebanon mual pen singno lo hoih suakin, singno lo hoihpen tulak a suahna ding hun tomno sung bek hilo ahi hiam?
  </para>
  <para style="p">
    <verse number="18" style="v"/>Tua ni ciangin bilngongte in laibu sunga thute za ding a, lungzin’na leh khuamialna sung panin mittawte’ mit in mu ding uh hi.
  </para>
  <para style="p">
    <verse number="19" style="v"/>Lungniamkhiat mite in Topa sungah lungdamna thak ngah ding uh a, Israelte’ Siangtho Pa’ sungah mizawngte lungdam ding uh hi.
  </para>
  <para style="p">
    <verse number="20-21" style="v"/>Bang hang hiam cih leh kampauna tawh a khialh nadingun mite bawlin, kongtual sungah mi a panpihpa thang siahin, a thuman mipa pen zuau teci tawh a thutanna a heikhia, thukhual lo mite beimang in, mi a thu sim lo mite bei-in, siatna hih ding a sawm mite khempeuh kisusia ding hi.
  </para>
  <para style="p">
    <verse number="22" style="v"/>Tua ahih ciangin Abraham a honkhia Topa in Jakob innkuan tawh kisai thu a gen-inah:
  </para>
  <para style="p">
    <verse number="23" style="v"/>Bang hang hiam cih leh keima khut tawh ka bawlsa ahi amau’ tate a muh ciangin, amaute in keima min siangthosak ding uh hi; amaute in Jakob’ Siangtho Pa, a siangtho ahihna phawk ding uh a, Israel’ Pasian zaktakin kihta ding uh hi.
  </para>
  <para style="p">
    <verse number="24" style="v"/>Kha lamah a pialkhia mite in thu theitel ta ding uh a, a phunphun mite in thuhilhna ngai ta ding uh hi.”
  </para>
  <chapter number="30" style="c"/>
  <para style="p">
    <verse number="1-2" style="v"/>Topa in, kei’ ngimna hi lopi-in thu vaihawmna a sem khia, kei’ kha tawh lopi-in kipawlna dang a bawl manun khialhna a bawl thuahthuah; keimah thu hong dong lopi-in Faro’ hutna sung a beel ding leh Izipt’ liahna bukna a zong dingin Izipt gamah paisuk ding a, a kuankhia a genhak naupangte in gimna ngah ta hen!” a ci hi.
  </para>
  <para style="p">
    <verse number="3" style="v"/>Tua ahih ciangin Faro’ hutna pen na maizumna uh hi ding a, Izipt’ liahna sunga na bukna uh nomau’ zahhuaina hi ding hi.
  </para>
  <para style="p">
    <verse number="4" style="v"/>Bang hang hiam cih leh amau’ uliante in Zoans khua-ah va tung a, amau’ tangmite in Hane khua a va phak uh hangin,
  </para>
  <para style="p">
    <verse number="5" style="v"/>amaute tungah phattuamna a pia thei lo, maizumna leh mindaina cih loh buang huhna leh phattuamna a pia thei lo mite hangin Judah mi khempeuh in maizumna ngah ding uh hi.
  </para>
  <para style="p">
    <verse number="6" style="v"/>Negeb gam-a ganhingte tawh kisai thu: Amaute in, humpinelkai nu leh humpinelkai pa, gul gu nei leh a leengthei gulpi a omna, lungkhamna leh gimna gam nawk-in, amau’ hauhnate la nungzang leh amau sumte kalaoh thuvum tungah suanin amaute bangmah phattuamna a pia thei lo mite tungah puak uh hi.
  </para>
  <para style="p">
    <verse number="7" style="v"/>Bang hang hiam cih leh Izipt’ huhna bangmah man loin a hawmpi hi a, tua ahih manin, “Tang lo a, a tu hithiat Rahab” ci-in min ka phuah hi.
  </para>
  <para style="p">
    <verse number="8" style="v"/>Tu-in pai in la, hong tung lai ding hunte ah teci ahi ngitnget dingin amaute’ mai-ah suangpeek tungah gelh in la, laizial khat sungah at in.
  </para>
  <para style="p">
    <verse number="9" style="v"/>Bang hang hiam cih leh amaute pen, a lehdo mite, a zuau thei tapate, Topa’ hilhna thu a ngai nuam lo mite ahi uh hi;
  </para>
  <para style="p">
    <verse number="10" style="v"/>amaute in thu mutheite tungah, “Mu nawn kei un,” ci-in, kamsangte tungah “Kote’ tungah thuman hong gen kei un; kote’ tungah thuzol bek hong gen un la, thutak ahi lote genkhol un,
  </para>
  <para style="p">
    <verse number="11" style="v"/>lampi nusia-in, lamzin panin pial un la, Israelte’ Siangtho Pa’ thu hong zasak nawn kei un,” a ci uh hi.
  </para>
  <para style="p">
    <verse number="12" style="v"/>Tua ahih ciangin Israelte’ Siangtho Pa in, “Note in hih thu simmawh-in, zawhthawhna leh khemna suangin, tuate muang na hih manun;
  </para>
  <para style="p">
    <verse number="13" style="v"/>hih mawhna pen note’ adingin kulh sangpi khat khangkham-a lawtkhia-in a cim dektak, theih kholh lohin thakhat a, a cim vat tawh kibang ding hi;
  </para>
  <para style="p">
    <verse number="14" style="v"/>tua cipna pen iplah loin a kidengkham beel seekpa’ beel themte lak pan meikhuk a, mei lak nading ahi zongin, tuikhuk a, tui dip nading ahi zongin a om het lo tawh kibang ding hi,” a ci hi.
  </para>
  <para style="p">
    <verse number="15" style="v"/>Bang hang hiam cih leh Israelte’ Siangtho Pa, alian Pasian in, “Kihei kikna leh khawlna bek tawh note in suahtakna na ngah ding uh hi; daii tak-a omna leh muanna in nomau’ thahatna hi ding hi,” a ci hi. Ahih hangin note na tuaci kei uh a,
  </para>
  <para style="p">
    <verse number="16" style="v"/>“Hi lo! Sakol tungah manlang takin i tai ding hi,” ci na hih uh ciangin note na taikhia ding uh a; “Sakol zaptel tungah i tuang ding hi,” ci na hih uh ciangin note hong delh mite zong zaptel ding hi.
  </para>
  <para style="p">
    <verse number="17" style="v"/>Mual sang dawn a, dial khuam bang ahi a, mualtunga dial tawh kibangin ahi zongin, note hong kinusiat dong matengin, mi khat’ tawn’na tawh tulkhat tai-in, mihing nga’ tawn’na tawh note na taimang ding uh hi.
  </para>
  <para style="p">
    <verse number="18" style="v"/>Tua ahih ciangin note hehpih nuamin Topa in hong ngak hi; note tungah hehpihna hong lah ding amah kipakta hi. Bang hang hiam cih leh Topa pen a thutang Pasian ahi hi; amah a muangte khempeuh thupha ngah ahi hi.
  </para>
  <para style="p">
    <verse number="19" style="v"/>Hi hi, Jerusalem khua sunga a teeng Zion sunga a om mite aw, note na kap nawn kei ding uh hi. Note’ huh ngen a, kahna aw hangin amah in hong hehpih taktak ding a, amah in a zak ciangin note hong dawng ding hi.
  </para>
  <para style="p">
    <verse number="20" style="v"/>Topa in note tungah cihmawhna leh gimna an hong piak hangin, na Siate uh kiseel nawn lo ding uh a, amaute na mit mahmah uh tawh na mu ding uh hi.
  </para>
  <para style="p">
    <verse number="21" style="v"/>Taklam na kihei ciang uh hita leh veilam na kihei ciang uh hita leh, “Hih pen lampi hi, hih tawn un,” cihna aw, na nung lam panun na bil un a za ding hi.
  </para>
  <para style="p">
    <verse number="22" style="v"/>Tua ciangin note in ngun tawh a kizut na milimte uh leh kham a kiluan’ a kisung na milimte uh numei nindalna puan bang hi. Nin bangin tuate na thehthang ding uh a, tuate tungah, “Bei mang un!” na ci ding uh hi.
  </para>
  <para style="p">
    <verse number="23" style="v"/>Amah in, khaici na tuh nadingun guah hong zusak ding a, lei pan-a piang an hoih tampi tak hong pia ding hi. Tua ni ciangin gankhahna mun zaina-ah na ganhingte un lopa ne ding uh hi;
  </para>
  <para style="p">
    <verse number="24" style="v"/>lo a kho bawngtalte leh late in kawbia leh tu-ka tawh a kitoksa an al ne ding uh hi.
  </para>
  <para style="p">
    <verse number="25" style="v"/>Na galte uh’ tausangte pukin mi tampi a sih ni-in, mualsang leh mual neute tung khempeuh ah lui tui luang ding hi.
  </para>
  <para style="p">
    <verse number="26" style="v"/>Tua tham loin, Topa in ama mite’ liamna tuamin ama satna meimate a damsak ni ciangin kha taang pen ni taang bang ding a, ni taang pen ni sagih sunga taang zah bangin a zah sagih-in taang ding hi.
  </para>
  <para style="p">
    <verse number="27" style="v"/>En un, Topa’ Min gamlapi panin kimu thei hi. Ama hehna meikuangpi leh meikhu in hong kilangsak a, ama kampaunate, mei bangin a kuang hi.
  </para>
  <para style="p">
    <verse number="28" style="v"/>Ama husan in, ngawng dong a banto, a taii tuikhang bang ahi hi. Amah in minamte’ thuak siatnate haihna sungah a haih hi; amah in lamkhialsak kamkaihna pen mite’ khaguh ah a thuah hi.
  </para>
  <para style="p">
    <verse number="29" style="v"/>Ahi zongin no Pasian’ mite in ahih leh, biakna pawi a kikham ni zan a, bangin la na sa ding uh hi; Israelte’ Suangpi, Topa’ mual-ah a pai dingin tamngai aw gin’na zui-in a kuankhiate bangin na lungdam ding uh hi.
  </para>
  <para style="p">
    <verse number="30" style="v"/>Topa in heh mahmahna leh a kangtum thei meikuang sung panin vanging leh huihpi leh gialpi tawh, ama liatna minthan’na aw kizasakin, ama khut a viik sukna kimusak ding hi.
  </para>
  <para style="p">
    <verse number="31" style="v"/>Amah in a ciangkhut tawh a sat ciangin, Assiria mite in Topa’ aw kihta mahmah ding uh hi.
  </para>
  <para style="p">
    <verse number="32" style="v"/>Topa in amaute daan pia-in ciang tawh a satna a gingte tawh kituakin khuang leh laiza lasaknate tumin na gingsak ding uh hi. Amah in a khut viik-in amaute do ding hi.
  </para>
  <para style="p">
    <verse number="33" style="v"/>Tofeth a kihal nading mei phualpi mun, sawt pekin kibawl khin zo hi; hi hi, kumpipa’ adingin a baihsa-in kikoih a, a mi-halna pen lianin kisangsak a, sing a sangpi-in vum venvan hi. Topa in kaat kuang hu sang khia ding a, tua meiphualpi tawh kuang ding hi.
  </para>
  <chapter number="31" style="c"/>
  <para style="p">
    <verse number="1" style="v"/>Izipt gamah huhna ngen dingin paisuk a, sakolte suan’ in a nei, leengte a tam manin muang a, sakol tuangte a hat mahmah manin a suang, ahih hangin Israelte’ Siangtho Pa a suang lo, Topa thu a dong lote in gimna ngah ta hen!
  </para>
  <para style="p">
    <verse number="2" style="v"/>Ahih hangin amah pil-in gimna tungsak a, a thu gensate dokkik loin, siatna bawl mite leh mawhna nasep a seppihte daan a pia hi.
  </para>
  <para style="p">
    <verse number="3" style="v"/>Izipt mite mihing hi a, Pasian hilo hi; amau’ sakolte in sa hi a, kha hilo hi. Topa in a khut a zan ciangin a huhpa puk-in, huhna a ngahpa tuk ding a, amaute khempeuh siakhawm ding uh hi.
  </para>
  <para style="p">
    <verse number="4" style="v"/>Bang hang hiam cih leh Topa in keima tungah hih bangin hong ci a, humpinelkai ahi a, humpinelkai khanglai in ahi zongin a sa nek ding a ngik ciangin, amah do dingin tuucingte honpi khat kisamkhia-in, amaute’ otna hangin lau tuan loin , amaute’ gamlumna hangin a sin a dawilok tuan loh mah bangin, Vanglianpen Topa zong Zion Mual tungah galdo dingin hong kuansuk ding hi.
  </para>
  <para style="p">
    <verse number="5" style="v"/>A kot lamlam vasate bangin Vanglianpen Topa in Jerusalem dal ding hi; amah in dalin khahkhia ding a, amah in khengsuakin, suakta sak ding hi.
  </para>
  <para style="p">
    <verse number="6" style="v"/>Israel mite aw, nakpi tak-a na dopa uh’ lamah kihei kik un.
  </para>
  <para style="p">
    <verse number="7" style="v"/>Bang hang hiam cih leh a kuamah peuh in no adingin na bawlsa uh, mawhna ahi na ngun milimte uh leh na kham milimte uh na paihkhiat hun uh hong tung ding hi.
  </para>
  <para style="p">
    <verse number="8" style="v"/>“Assiria pen mihing’ namsau ahi lo, namsau khat tawh puk ding a, mihing namsau ahi lo, namsau khat in susia ding hi; namsau panin tai ding uh a, a tangvalte uh zawhthawh thu tawh nasem dingin kikoih ding hi.
  </para>
  <para style="p">
    <verse number="9" style="v"/>Amau’ belh a mun muanhuai uh, launa hangin tai ding a, buaina hangin a uliante in a lim uh taisan ding hi,” ama meikuang Zion ah a om, ama meikhuk Jerusalem khua ah a om Topa in ci hi.
  </para>
  <chapter number="32" style="c"/>
  <para style="p">
    <verse number="1" style="v"/>En un, ni khat ni ciangin thumanna tawh kumpi khat hong maang ding a, thutan’na tawh uliante in hong uk ding uh hi.
  </para>
  <para style="p">
    <verse number="2" style="v"/>Amaute pen, huihpi panin belhna, guahpi panin bukna bang ding uh a, sehnel gam sunga tui luang bangin, nisa gam sunga om suangpi liim bang ding uh hi.
  </para>
  <para style="p">
    <verse number="3" style="v"/>Tua ciangin amau’ mit si loin, mi cimawhte’ kisapna mu ding a, amau’ bil in mi cimawhte’ thugen ngai ding uh hi.
  </para>
  <para style="p">
    <verse number="4" style="v"/>Amaute lungtomin hi phangphang nawn lo ding uh a, deihsakna lungsim tawh tel takin thugen hiathiat ding uh hi.
  </para>
  <para style="p">
    <verse number="5" style="v"/>Mi haite pen mi thupi kici nawn lo ding a, mi ginalote pen mi zahtakhuai kici nawn lo ding hi.
  </para>
  <para style="p">
    <verse number="6" style="v"/>Bang hang hiam cih leh mi hai in haina thu gen a, a lungsim ah gitlohna om a, a hoihin gamtat loh ding, Topa’ thu a hilopi-in gen ding, a gilkialte’ an duhna a phat lohna ding leh dangtakte in tui dawn ding a neih theih loh nadingin, ama lungsim in mawhna bawl ding sawm hi.
  </para>
  <para style="p">
    <verse number="7" style="v"/>Mi gina lote’ ginat lohna in sia hi; zuauna kam tawh mizawngte siasak leh mi cimawhte’ thu a thuman ciang nangawnin a siasak dingin amah in gitloh nasepna bawl hi.
  </para>
  <para style="p">
    <verse number="8" style="v"/>Ahih hangin mipi lungsim a nei mi in na hoihte geel a, thu hoih nate ah a pang hi.
  </para>
  <para style="p">
    <verse number="9" style="v"/>Nuam tak-a a om hithiat numeite aw, tho un la, ka aw za un; nomau tum tak-a a lungmuang tanute aw, ka thugenna na ngai un.
  </para>
  <para style="p">
    <verse number="10" style="v"/>Nomau thu tum tak-a a lungkim numeite aw, kumkhat val zek khit ciangin na liinglawng ding uh hi; bang hang hiam cih leh leenggah kum hong sia ding a, singgah lawhna hun hong tung lo ding hi.
  </para>
  <para style="p">
    <verse number="11" style="v"/>Nuam tak-a om hithiat numeite aw, liing un, nomau tum tak-a a lungmuangte aw, liinglawng un; na puan uh hawkkhia-in na tangguakun om un la, na kawng uhah puanhampi teeng un.
  </para>
  <para style="p">
    <verse number="12-13" style="v"/>A hoih mahmah lote leh tampi a gah leengguite a siatna, keima mite’ leitangah ling leh lingkungte a pona, leh lungdamna khuapi sunga lungdamna a omna innte a siatna hangin dahin na awm uh beng un.
  </para>
  <para style="p">
    <verse number="14" style="v"/>Munmuanhuaite kinusia-in, mi tampi a omna kumpi khuapi kilawi ding hi. Mual leh tausangte zong kisia gawp ding a, late leh tuuhonte in gamtatna munin nei ding uh hi.
  </para>
  <para style="p">
    <verse number="15" style="v"/>Ahi zongin Pasian in a Kha Siangtho hong puakkik ding hi. Leitang siate lo hoih hong suakkik ding a, lo-a ante hoih mahmah-in tulak bang ding hi.
  </para>
  <para style="p">
    <verse number="16" style="v"/>Tua ciangin gamsung mun khempeuh ah thutang om ding a, thu a manin kisem ding hi.
  </para>
  <para style="p">
    <verse number="17" style="v"/>Tua ciangin thumanna hangin nopna om ding a, thumanna hangin daihna leh lungmuan’ tawntungna om ding hi.
  </para>
  <para style="p">
    <verse number="18" style="v"/>Ka mihingte pen kilem tak-a teen’na lungmuang tak-a omna inn, daii tak-a tawlngakna munah om ding uh hi.
  </para>
  <para style="p">
    <verse number="19" style="v"/>(Tua ciangin gial in tulak kolh siangsak ding a, a khuapi pen cimzan ding hi.)
  </para>
  <para style="p">
    <verse number="20" style="v"/>Tui tampi a omna-ah khai tuh a, bawngtal leh late a ut utna-ah a ta sak note in mi lungdam na hi uh hi.
  </para>
  <chapter number="33" style="c"/>
  <para style="p">
    <verse number="1" style="v"/>Hong kisusia nai lo, mi a susiapa aw, gimna a ngah ding na hi ta hi. Kuamah in hong khem nai loh mi khempa aw, gimna a ngah ding na hi ta hi. Na suksiat nawn loh ciangin nang hong kisusia ding a, na khem nawn loh ciangin nang hong kikhem ding hi.
  </para>
  <para style="p">
    <verse number="2" style="v"/>Topa aw, kote hong hehpih in; nang kong muang uh hi. Zing simin kote hatna hong hi in la, lungkham hunin hong honkhia in.
  </para>
  <para style="p">
    <verse number="3" style="v"/>Vanging a bang nangma’ aw hangin mite tai a, nangma thawhtohna hangin minamte kithehthang hi;
  </para>
  <para style="p">
    <verse number="4" style="v"/>tangngol in na a khop bangin amau’ van nusiatte kikaikhawm a, kauphe honpi bangin van tawmin mite phe zaizai hi.
  </para>
  <para style="p">
    <verse number="5" style="v"/>A sangna munah teeng ahih manin Topa kipahtawi hi; amah in thutang leh dikna tawh Jerusalem dimsak ding hi;
  </para>
  <para style="p">
    <verse number="6" style="v"/>amah pen nangma hunte a kipna, hohkhiatna a kicin’na, pilna leh theihna hi ding hi; Topa kihtakna pen ama sumgum hi ding hi.
  </para>
  <para style="p">
    <verse number="7" style="v"/>En un, galhangte huhna ngenin kiko uh a, kilem nading palai semte nakpi takin kap uh hi.
  </para>
  <para style="p">
    <verse number="8" style="v"/>Lam lianpite gambulak suak a, lampi ah kuamah khualzin ngam nawn lo hi. Thuciamnate kipeksat-in, thukimnasate kipalsat a, khat leh khat kizahtakna om nawn lo hi.
  </para>
  <para style="p">
    <verse number="9" style="v"/>Leitang kinusia cipin ommawk hi. Lebanon mual-a tulak singte vulgawp a, Sharon gam leihoih pen sehnel gam bang ta hi; Bashan mual leh Karmel mual-a singtehte pulh mang khin ta uh hi.
  </para>
  <para style="p">
    <verse number="10" style="v"/>Topa in, minam dangte kiangah, “Tu-in ka tho to ding a, ka vangliatna ka lak ding hi; tu-in kei hong kipahtawi ta ding hi.
  </para>
  <para style="p">
    <verse number="11" style="v"/>Lopa keu na paii-a buhkung na suaksak hi. Na husan in nang hong kangtum mei ahi hi.
  </para>
  <para style="p">
    <verse number="12" style="v"/>Leikang ngah nadingin suangkang kihal bangin na vui suak ding uh a, meikhuk sunga a kihaltum lingkungte na bang ding uh hi,” a ci hi.
  </para>
  <para style="p">
    <verse number="13" style="v"/>Gamlapi-a om mite aw, ka sepna thu za un; a nai-a om mite aw, ka vangliatna thei un.
  </para>
  <para style="p">
    <verse number="14" style="v"/>Zion-a om mawhnei mite lau uh a, Pasian thu a ngaihsun lo mite lau-in lingcip uh hi. Amaute in, “Pasian’ thukhenna in a kuang tawntung mei tawh kibang hi. Tua bang meikuang kua in thuak zo ding i hi hiam?” ci uh hi.
  </para>
  <para style="p">
    <verse number="15" style="v"/>Thuman in gamta-in thutang na gen uh leh na suakta ding uh hi. Na vangliatna uh mizawngte khemna-in zang kei un la, sumgolh deih kei un. Mi that ding a vaihawmte’ thu ngai loin siatna lang khatah mit si un.
  </para>
  <para style="p">
    <verse number="16" style="v"/>Hih in a san’na munte ah teengin, kulh mualpi bukna-a a zang ding mipa ahi hi. Amah an kipia in, a dawn ding tui kitasam lo ding hi.
  </para>
  <para style="p">
    <verse number="17" style="v"/>Tua ciangin a hoih kumpipa na mu ding uh a, a zai mahmah a gam zong na en ding uh hi.
  </para>
  <para style="p">
    <verse number="18" style="v"/>Ni dangin na kihtak uh gamdang mi siahdongte leh siahkhawmte, tausang a cingte na phawk kha nawn kei ding uh hi.
  </para>
  <para style="p">
    <verse number="19" style="v"/>Na theihtheih loh, a kitello kampau a zang, na tel theih loh-un a pau bualbual, mi kihisakte na mu nawn kei ding uh hi.
  </para>
  <para style="p">
    <verse number="20" style="v"/>Pawite i bawlna khuapi Zion en un! Daii tak-a a kiteen’na mun, a khetphimte a tat ngei lo, a kikhin thei lo puanbuk a bang, Jerusalem khuapi, na mu ding uh hi.
  </para>
  <para style="p">
    <verse number="21" style="v"/>Tua khua sungah Topa in a thahat Pa hi in, a minthan’na hong langsak ding a, a zai gunte leh a zai lui geite-ah i teeng ding hi. Tua tuite tungah ei hong do ding gal gunkuang hong kihot nawn lo ding a, gal teembaw hong pai nawn lo ding hi.
  </para>
  <para style="p">
    <verse number="22" style="v"/>Bang hang hiam cih leh Topa pen eite’ thukhen, Topa pen eite thukham hong piapa, Topa pen eite’ kumpi ahi hi; amah in eite hong honkhia ding hi.
  </para>
  <para style="p">
    <verse number="23" style="v"/>Gal teembaw khaute kol a, ama om nading mun sanah gunkuang puan khuam lenkip zo lo a, gunkuang puan zal thei lo hi. Tua ciangin galte’ neihsate kihawm keek ding a, khebaite nangawnin van ngah ding uh hi.
  </para>
  <para style="p">
    <verse number="24" style="v"/>I gam-a teeng mite kuamah in, “Ka ci na,” ci nawn lo ding uh a, mawhna khempeuh kimaisak ding hi.
  </para>
  <chapter number="34" style="c"/>
  <para style="p">
    <verse number="1" style="v"/>Minamte aw, thu za dingin hong nai un, mihingte aw, ngai un. Leitang leh a tunga om khempeuh aw, ngai un; leitung leh a tung pan a, hong paite khempeuh in ngai un.
  </para>
  <para style="p">
    <verse number="2" style="v"/>Bang hang hiam cih leh minamte khempeuh tungah Topa lungham-in, amaute khempeuh tungah heh mahmah a, a siamang dingin amaute koih-in, thah dingin pia khin ta hi.
  </para>
  <para style="p">
    <verse number="3" style="v"/>A kithat amau’ mite kilawnkhia ding a, a si-luanghawmte uih semsem ding hi; amau’ sisan in mual khempeuh sansak ding hi.
  </para>
  <para style="p">
    <verse number="4" style="v"/>Vantung-a om khempeuh maimang ding a, laidal bangin vantungte kizial ding hi. Leenggui panin a tehte pulh-in, theikung panin a tehte a pulh bangin aksi hon khempeuh pulh ding hi.
  </para>
  <para style="p">
    <verse number="5" style="v"/>Bang hang hiam cih leh ka namsau in vantungah a sep ding khempeuh a zawh khit ciangin, en un, a siamang ding a, ka sehsa Edom mite tungah thukhen dingin hong kum suk ding hi.
  </para>
  <para style="p">
    <verse number="6" style="v"/>Topa in namsau khat nei hi; sisan tawh kidim ding a, biakna piakna tuuno si leh keel si, tuutalte’ kalthau tawh a zol bang ding hi. Bang hang hiam cih leh Topa in Bozrah khua ah hih biakna piakna nei ding a, Edom gamah hih bang tampi thahna omsak ding hi.
  </para>
  <para style="p">
    <verse number="7" style="v"/>Gamsial talte amaute tawh tukkhawm ding a, bawngtalno gehsate leh bawngtal hatte tukkhawm ding hi. Amau gam pen sisan tawh kidiah ding a, amau’ leitang pen sathau in nipsak ding hi.
  </para>
  <para style="p">
    <verse number="8" style="v"/>Topa in Zion a hotkhiat ding, phulak ni khat nei hi. A galte a thuksak ding hun khat nei hi.
  </para>
  <para style="p">
    <verse number="9" style="v"/>Lui tui khempeuh kultal tui suak ding a, leitang pen kaat suak ding hi; gamsung pen a kuang kultal tui suak ding hi.
  </para>
  <para style="p">
    <verse number="10" style="v"/>Sun leh zanin mit lo ding a, vanah a khu kahto ngitnget ding hi. Khang khat pan khang khat, a hawm guakin om ding hi; kuamah in nawk ngei nawn het lo ding hi.
  </para>
  <para style="p">
    <verse number="11" style="v"/>Ahih hangin gamlak simbu leh leh a ham zalzal simbu in, gamsung teng luah ding uh a, simbupi leh muu om ding uh hi. Pasian in Edom gam tungah buaina a khaukhai khai sukin kisiatna khaukhai sikbawk khia ding hi.
  </para>
  <para style="p">
    <verse number="12" style="v"/>Kumpi Gam Om Lo, ci-in amaute in min phuak ding uh a, a ulian khempeuhte a mawkna hi ding uh hi.
  </para>
  <para style="p">
    <verse number="13" style="v"/>Kumpi inn liante sungah lingkung po ding a, kulh a nei khua sungah laho kung leh thangling kung po ding hi. Ngiate’ an zon’na mun suakin, kalaoh-vasate’ omna hi ding hi.
  </para>
  <para style="p">
    <verse number="14" style="v"/>Gamlak ganhingte leh ngiate kikhawl ding a, gamkeel in a lawmte sam ding hi; zan a, gamta ganhingte zong hong tuak sukin ama om nading mun zong ding hi.
  </para>
  <para style="p">
    <verse number="15" style="v"/>Tua munah keising in bu tomin, tui-in, keuhin, ama kha liimah a note huai ding hi; musite zong kikhawm tuahin a nupa ciat-un om ding uh hi.
  </para>
  <para style="p">
    <verse number="16" style="v"/>Topa’ laizial sung panin zong un la sim un: Hih ganhingte khempeuh khat beek zong mangthang lo ding a, lawmsam khat zong om lo ding hi. Bang hang hiam cih leh Topa’ kam in thu pia khin zo a, amahmah in amaute kaikhawm ding hi.
  </para>
  <para style="p">
    <verse number="17" style="v"/>Amah in amaute’ tan dingin leitang hawmsak ding a, amau’ tanh ding ciat pia ding hi. Amaute in tua gam nei tawntung ding a, khang khat pan khang khat dongin teeng paisuak ding uh hi.
  </para>
  <chapter number="35" style="c"/>
  <para style="p">
    <verse number="1" style="v"/>Gamlak leh lei keuna gam lungdam ding a, sehnel gam lungdamin palhkhia ding hi; unok pak bangin
  </para>
  <para style="p">
    <verse number="2" style="v"/>tampi takin palhkhia ding a, lung nopna leh lasakna tawh lungdam ding hi. Lebanon mual a minthan’na, Karmel mual leh Sharon mual, a min liatna ama tungah kipia ding hi. Amaute in Topa’ minthan’na, i Pasian’ liatna mu ding uh hi.
  </para>
  <para style="p">
    <verse number="3" style="v"/>A zaw khutte khauhsak un la, a no khukte kipsak un.
  </para>
  <para style="p">
    <verse number="4" style="v"/>Lungsim lauthawng mite kiangah, “Thakhauh un, lau kei un! En un, na galte uh tungah phu hong laksak dingin Pasian hong pai ding a, amah in note hong honkhia ding hi,” ci un.
  </para>
  <para style="p">
    <verse number="5" style="v"/>Tua ciangin mittawte’ mit kihong ding a, bilngongte’ bil kihong ding hi;
  </para>
  <para style="p">
    <verse number="6" style="v"/>tua ciangin khebai mipa pen sakhi bangin diangin lam ding a, a pau thei lo mipa in lungdamin la sa ding hi. Bang hang hiam cih leh gamlakah tui hong phulkhia ding a, sehnel gam sungah lui tui hong luang ding hi;
  </para>
  <para style="p">
    <verse number="7" style="v"/>a sa mahmah sehnelte bualtui hong suak ding a, a keugaw leitang pen ciktui tawh hong kidim ding hi; ngiate’ omna ngei leitang pen nawngpi suakin, lopa, pumpeng leh mau po ding hi.
  </para>
  <para style="p">
    <verse number="8" style="v"/>Tua lai-ah lam lianpi khat om ding a, Lampi Siangtho kici ding hi; a siang lo mite in tua tung tawn ngei lo ding a, mi haite in tua lam a zui mite khialsak nawn lo ding hi.
  </para>
  <para style="p">
    <verse number="9" style="v"/>Tua lai-ah humpinelkai om lo ding a, sasialne ganhing khat peuhpeuh hong pai lo ding hi; tua lai-ah ganhing lauhuaite kimu lo ding hi. Topa’ tatkhiatsa mite in tua lampi tawnin hong ciah ding uh hi.
  </para>
  <para style="p">
    <verse number="10" style="v"/>Topa’ tatkhiatsa mite hong ciah kikin, lungdam tawntungna mai pua-in lasa kawmin Jerusalem hong tung ding uh hi; amaute in lungdamna leh kipahna ngah ding uh a, dahna leh khuisatna om nawn lo ding hi.
  </para>
  <chapter number="36" style="c"/>
  <para style="p">
    <verse number="1" style="v"/>Hezekiah Kumpipa in a uk zawh kum sawm leh lina kumin Assiria kumpipa Sennakherib in Judah gam sunga khuapi muanhuai khempeuh do-in a la hi.
  </para>
  <para style="p">
    <verse number="2" style="v"/>Lakhish khua panin Assiria kumpipa in Jerusalem khua a, Hezekiah Kumpipa a lut ding a gen dingin anuai-a ulian khat leh galkap honpi a sawl hi. Puansawppa’ nasepna phual zuatna lampi-a bual tungnung tui lampi gei-ah a ulianpa khawl hi.
  </para>
  <para style="p">
    <verse number="3" style="v"/>Tua ciangin amah tawh kimu dingin Hilkiah’ tapa ahi kumpi inn sung saipa Eliakim leh lai-atpa Shebna leh Asaf tapa ahi thuciamtehpa Joah hong paikhia uh hi.
  </para>
  <para style="p">
    <verse number="4" style="v"/>Tua ciangin a galkap manglian in amaute kiangah a genna panin, “Hazekiah’ kiangah, ‘Kumpi lian ahi, Assiria kumpipa in hih bangin ci hi. Hih na lungmuanna uhah bang siksan na hi uh hiam?
  </para>
  <para style="p">
    <verse number="5" style="v"/>Kampau lel pen galdo nadingin vaihawmna leh vaang-in ngaihsun na hi uh hiam? Kei nong lehdo nadingun kua suang na hi uh hiam?
  </para>
  <para style="p">
    <verse number="6" style="v"/>En un, ama tunga a kingam mipa’ khut a sun ding, a kikuaitansa pumpeng ciangkhut tawh a kibang, Izipt na suang uh hi. Amah a muang khempeuhte tungah Izipt kumpipa Faro, tua pumpeng bang hi lel hi.
  </para>
  <para style="p">
    <verse number="7" style="v"/>Ahih hangin note in, “Topa ka Pasian uh ka suang uh hi,” a ci-a kinei na hih uh leh ama mun sangte leh biakna taute Hezekiah in lakhia-in, Judah leh Jerusalem tungah, “Hih biakna tau mai-ah na bia ding uh hi,” ci hilo ahi hiam?
  </para>
  <para style="p">
    <verse number="8" style="v"/>Tu-in hong pai un la, ka topa Assiria kumpipa tawh kiciamna khat bawl un: A tunga tuang ding mi na ngah zawh nak uh leh sakol tulnih kong pia ding hi.
  </para>
  <para style="p">
    <verse number="9" style="v"/>Izipt mite’ leengte leh sakol muanna tawh ka topa’ leengte lak panin a neu pen khat ahi galkap mang khat bek nangawn bangci-in not zo ding na hi uh hiam?
  </para>
  <para style="p">
    <verse number="10" style="v"/>Tua tham loin, hih gam a susia Topa’ thu loin hong pai ka hi hiam? Topa in kei kiangah, “Pai to-in hih gam do in la, susia in,” hong ci hi,’ ci-in gen un,” ci hi.
  </para>
  <para style="p">
    <verse number="11" style="v"/>Tua ciangin Eliakim, Shebna leh Joah in a ulianpa kiangah, “Kote in thei ngawn ka hih manun na nasemte tungah Aram pau tawh hong gen hoh in; kulh tunga om mite’ zakna-ah Judah pau tawh thu nong gen loh nadingin kong thuum uh hi,” ci uh hi.
  </para>
  <para style="p">
    <verse number="12" style="v"/>Ahih hangin a ulianpa in, “Hih thute na topa uh leh note tung bekah gen ding a, amau’ ek mah ne-in amau’ zun mah dawnin note tawh a siakhawm ding kulh tunga tu mite tungah a gen lo dingin ka topa in hong sawl sa na hi hiam?” a ci hi.
  </para>
  <para style="p">
    <verse number="13" style="v"/>Tua ciangin a ulianpa dingto-in, Hebru pau-in nakpi takin kiko a: “Assiria kumpi, kumpi lianpa’ thu za un!
  </para>
  <para style="p">
    <verse number="14" style="v"/>Kumpipa in, ‘Amah in note hong honkhia thei lo ding ahih manin Hezekiah’ khemsa-in om kei un.
  </para>
  <para style="p">
    <verse number="15" style="v"/>“Topa in eite hong honkhia taktak ding hi; hih khuapi pen Assiria kumpipa’ khut sungah kipia lo ding hi,” ci-a Hezekiah in hong genna tawh na Topa uh muang kha kei un.
  </para>
  <para style="p">
    <verse number="16-17" style="v"/>Hezekiah’ thu ngai kei un; bang hang hiam cih leh Assiria kumpipa in hih bangin ci hi. Kei tawh kilemna bawl un la, kei kiangah hong pai un; kei hong pai-in, note’ gam tawh a kibang gam khat, an leh leenggahzu gam, an leh leenggui gamah kong koih matengin note khempeuh in nomau leenggah ciat, nomau theigah ciat, na tuikhuk panun nomau tui ciat na ne ding uh hi.
  </para>
  <para style="p">
    <verse number="18" style="v"/>Hezekiah in, ‘Topa in eite hong honkhia ding hi,” ci-in lam hong khialsak kha ding ahih ciangin kidawm un. Assiria kumpipa’ khut sung panin minamte’ pasian khatpeuh in ama gam honkhia zo ngei ahi hiam?
  </para>
  <para style="p">
    <verse number="19" style="v"/>Hamath gam leh Arpad gam pasiante koi-ah om ahi hiam? Sefarvaim gam pasiante koi-ah om ahi hiam? Amaute in ka khut sung panin Samaria honkhia zo ahi hiam?
  </para>
  <para style="p">
    <verse number="20" style="v"/>Topa in ka khut sung panin Jerusalem khua a hotkhiat nadingin, hih gamte khempeuh’ pasiante’ lakah kua in ka khut sung panin a gam uh honkhia zo ahi hiam?’ ci hi,” ci-in a gen hi.
  </para>
  <para style="p">
    <verse number="21" style="v"/>Ahih hangin kumpipa in, “Dawng kei un,” ci-in thu pia khol khin ahih manin amaute daii takin om uh a, kam khat beek dawng lo uh hi.
  </para>
  <para style="p">
    <verse number="22" style="v"/>Tua ciangin Hilkiah’ tapa ahi kumpi-inn sung a sai Eliakim leh a lai-at Shebna leh Asaf tapa ahi thuciamtehpa Joah in a puan uh balkeekin Hezekiah’ kiangah pai uh a, a ulianpa’ thugen teng va gen uh hi.
  </para>
  <chapter number="37" style="c"/>
  <para style="p">
    <verse number="1" style="v"/>Hezekiah Kumpipa in a zak ciangin dahin ama puante balkeek a, puanhampi silhin Topa’ inn sungah pai hi.
  </para>
  <para style="p">
    <verse number="2" style="v"/>Tua ciangin amah in, inn sung saipa Eliakim, lai-atpa Shebna leh siampi khangham teng dahna limin puanhampi silh kawmin Amoz’ tapa kamsangpa Isaiah kiangah sawl hi.
  </para>
  <para style="p">
    <verse number="3" style="v"/>Amaute in ama kiangah, “Hezekiah in, ‘Tu ni pen lungkham ni, tai ngah ni, mindai ni ahi hi; naungeek a suah hun tung napi-in a hingkhia zo lo nupi tawh i kibang hi.
  </para>
  <para style="p">
    <verse number="4" style="v"/>A nungta Pasian zahko dingin ama topa, Assiria kumpipa in a sawl a galkap mangpa’ thugennate, Topa na Pasian in za hen la, tua bang thu a gente daantat ta hen. Tua ahih ciangin a om lai i mite’ adingin thungen in,’ a ci hi,” ci-in a gen uh hi.
  </para>
  <para style="p">
    <verse number="5" style="v"/>Kumpipa Hezekiah’ nasemte Isaiah kiangah a tun ciangin,
  </para>
  <para style="p">
    <verse number="6" style="v"/>Isaiah in amaute tungah, “Na Topa uh kiangah, ‘Topa in hih bangin ci hi: Assiria kumpipa’ nasemte in keimah a hong simmawhna na zaksa uh thute hangin lau kei un.
  </para>
  <para style="p">
    <verse number="7" style="v"/>En un, ama sungah kha khat ka guan ding a, amah in kamlengsawn khat za-in, ama gamah a ciahkik nading lungsim ka guan’ ding hi; ama gam sungah namsau tawh amah ka tuksak ding hi,’ ci-in gen un,” a ci hi.
  </para>
  <para style="p">
    <verse number="8" style="v"/>Tua ciangin a galkap mangpa ciahkik a, Assiria kumpipa in Libnah khua a dona-ah va pai hi. Bang hang hiam cih leh kumpipa in Lakhish khua a nusiat khitna thu za zo ahih manin tua lai va zuan pah hi.
  </para>
  <para style="p">
    <verse number="9" style="v"/>Tu-in, Ethiopia kumpipa Tirhakah in Assiria gam sim dingin Izipt galkap honpi tawh hong kuanna thu kumpipa in a za hi. Hih thu a zak ciangin Assiria kumpipa in Hezekiah kiangah kamtaite sawl a,
  </para>
  <para style="p">
    <verse number="10" style="v"/>“Judah kumpipa Hezekiah kiangah hih bangin gen un: ‘Assiria kumpipa’ khut sungah Jerusalem kipia lo ding hi, ci-a thu hong ciam na suan’ Pasian’ khemsa-in om kei in.
  </para>
  <para style="p">
    <verse number="11" style="v"/>En in, Assiria kumpite in gam khempeuhah a bawlna, a suksiat mang khitna na za zo hi. Nang hong kisuaktasak tuan ding ahi hiam?
  </para>
  <para style="p">
    <verse number="12" style="v"/>Ka pu ka pate un a suksiat minamte, Gozan minam, Haran minam, Rezef minamte leh Telassar khua-a om Eden mite pen amau’ pasiante in honkhia zo ahi hiam?
  </para>
  <para style="p">
    <verse number="13" style="v"/>Hamath kumpipa, Arpad kumpipa, Sefarvaim khuapi kumpipa, Hena kumpipa ahih kei leh Ivvah kumpipate koi-ah om ahi hiam?’ va ci un,” ci-in a gen hi.
  </para>
  <para style="p">
    <verse number="14" style="v"/>Hezekiah in kamtaite tung panin a lai puak uh saangin, a lai sim hi; Topa’ innah Hezekiah pai to-in, Topa’ mai-ah a lai zal hi.
  </para>
  <para style="p">
    <verse number="15" style="v"/>Hezekiah in Topa’ tungah thungenin:
  </para>
  <para style="p">
    <verse number="16" style="v"/>“Vanglianpen Topa, Israelte’ Pasian, Kherubte tunga a tupa aw, leitung kumpi gam khempeuhte’ tungah nang bek Pasian na hi hi; nangmah in vantung leh leitung na bawl khin hi.
  </para>
  <para style="p">
    <verse number="17" style="v"/>Topa aw, na bil hong ngat in la, hong za in; Topa aw, na mit hak in la, hong mu in; Sennakherib in a nungta Pasian a zahkona, hong khak thute khempeuh za in.
  </para>
  <para style="p">
    <verse number="18" style="v"/>Topa aw, Assiria kumpite in minamte leh a gam khempeuh susia mang khin taktak a,
  </para>
  <para style="p">
    <verse number="19" style="v"/>amaute’ pasiante pen meikhuk sungah paihsakin susia khin hi; bang hang hiam cih leh tuate pen pasian hi loin, mite’ khut tawh a kibawl sing leh suangte ahi hi; tua ahih ciangin tuate kisusia hi.
  </para>
  <para style="p">
    <verse number="20" style="v"/>Tua ahih ciangin Topa aw, nang bek Pasian na hihna leitung kumpi gam khempeuh in a theih nadingin, tu-in ama khut sung panin kote hong honkhia in,” a ci hi.
  </para>
  <para style="p">
    <verse number="21" style="v"/>Tua ciangin Amoz’ tapa Isaiah in Hezekiah tungah thu puak a, “Israelte’ Pasian, Topa in hih bangin ci hi: Nang in Assiria kumpipa Sennakherib tawh kisai thu, kei kiangah thu hong ngen khin na hih ciangin,
  </para>
  <para style="p">
    <verse number="22" style="v"/>amah tawh kisai-in Topa’ thugen in hih ahi hi: ‘Sennakherib aw, Zion tanungak siangtho in nang hong simmawh in hong zahko uh hi; Jerusalem mite in na nungah a lu hong peisan lel uh hi.
  </para>
  <para style="p">
    <verse number="23" style="v"/>‘Nang in kua zahko-in kua gensia na hi hiam? Nang in kua tungah na aw sangsakin, kiphasak na hi hiam? Israelte’ Siangtho Pa, kei tungah hong tuaci na hi hi.
  </para>
  <para style="p">
    <verse number="24" style="v"/>Nangmah in na nasempa zangin, Topa na zahko a, Lebanon mual dong pek, mual sangte tungah ka leeng tampite tawh ka pai khin hi; taamtak sing a sang pente, taksing hoih pente ka phuk khin hi; a sang pen mun, tulak a thuk penna munah ka paikhin hi.
  </para>
  <para style="p">
    <verse number="25" style="v"/>Tuikhuk to-in, tui ka dawn a, Izipt lui tuite khempeuh ka galkapte’ khe nuai tawh ka keusak hi, na ci hi.
  </para>
  <para style="p">
    <verse number="26-27" style="v"/>‘Sawt pek-a kipan ka sehsa hi a, ka geelsa ahih lamtak za lo na hi hiam? Nang in khuapi muanhuaite siasakin suang kiciang bang na suahsak nading, a sunga teeng mite a thahatna uh bei-in, lungkia-in a om mawk nading leh amaute pen, lo lai-a kungnote leh lopa ngeekte, innkhum zang a, a po, a khan’khit ma-a a keutum lopate tawh a kibat nading, tu huna ka tun’sak thute pen tang lai pek pan-a ka ngaihsutna ahi hi.
  </para>
  <para style="p">
    <verse number="28" style="v"/>‘Na omna mun, na pusuahna, na sungtumna leh keima tungah na hehna ka thei hi.
  </para>
  <para style="p">
    <verse number="29" style="v"/>Keima tungah nang hehin, na kiphatsakna thu kei tungah hong tung ahih manin, na nak-ah sikkawi bulhin, na kamah kamkaih hong bulhin, nong paina lampi lam mahah nang kong ciahkik sak ding hi,’ ci hi.
  </para>
  <para style="p">
    <verse number="30" style="v"/>“Nang Hezekiah’ adingin hih in lim hong hi ding hi: tu kumin anli pote na ne ding uh a, a kum nihna ciangin tua bangmah-a pote na ne ding uh hi; a kum thumna ciangin khaituhin an na la ding uh a, leenggui suanin a gah na ne ding uh hi.
  </para>
  <para style="p">
    <verse number="31" style="v"/>Tua ciangin, Judah minam sung panin a suakta lai mite in singkung bangin zung khasuk kikin, gah na gahto kik ding uh hi;
  </para>
  <para style="p">
    <verse number="32" style="v"/>bang hang hiam cih leh a om laite Jerusalem pan ahi zongin, a suakta teng Zion Mual panin ahi zongin paikhia ding uh hi. Vanglianpen Topa’ deihluatna in hih thu hong tungsak ding hi.
  </para>
  <para style="p">
    <verse number="33" style="v"/>“Tua ahih ciangin Assiria kumpipa tawh kisai-in Topa in hih bangin ci hi: Hih khuapi sungah amah hong pai loin, thaltang lawn lo ding a, lum tawh hong pai loin, galdo nading panmun hong bawl lo ding hi.
  </para>
  <para style="p">
    <verse number="34" style="v"/>Hong paina lampi mahmah ah amah ciahkik ding a, hih khuapi sungah hong pai lo ding hi, Topa in ci hi.
  </para>
  <para style="p">
    <verse number="35" style="v"/>Bang hang hiam cih leh keimah leh ka nasempa David ka khualna-in hih khuapi a suahtak nadingin ka hu ding hi,” a ci hi.
  </para>
  <para style="p">
    <verse number="36" style="v"/>Tua ciangin Topa’ vantungmi kuankhia-in Assiria mite’ giahphual ah mihing tulza leh tulsawmgiat leh tulnga that hi; zingsang ciangin mite a thawh ciangin hihte khempeuh mi si luang bekbek a na hi hi.
  </para>
  <para style="p">
    <verse number="37" style="v"/>Tua ciangin Assiria kumpipa Sennakherib taikhia a, innah ciahin Nineveh khua-ah teeng hi.
  </para>
  <para style="p">
    <verse number="38" style="v"/>Amah in ama pasian Nisrok innah bia-in a om lai takin, ama tate Adrammelek leh Sharezer in namsau tawh amah that uh a, Ararat gamah tai uh hi. Ama tapa Esarhaddon in ama tangin kumpi suak hi.
  </para>
  <chapter number="38" style="c"/>
  <para style="p">
    <verse number="1" style="v"/>Tua hun lai takin Hezekiah a ci na-in si dektak hi. Amoz’ tapa, kamsangpa Isaiah ama kiangah hong pai-in, “Topa in hih bangin ci hi: Na innsung thu ding vaihawm in; bang hang hiam cih leh nang na si ding hi, na damkik zo kei ding hi, hong ci hi,” ci-in gen hi.
  </para>
  <para style="p">
    <verse number="2" style="v"/>Tua ciangin Hezekiah kawm lam nga-in Topa’ tungah thungen a,
  </para>
  <para style="p">
    <verse number="3" style="v"/>“Topa aw, lungsim khempeuh leh thuman tak tawh nangma mai-ah gamta-in, nangma muhna ah a hoih nate ka sepna thu, tu-in nong phawk nadingin kong thuum hi,” a ci hi. Hezekiah nakpi takin kap hi.
  </para>
  <para style="p">
    <verse number="4" style="v"/>Tua ciangin Isaiah tungah Topa’ thu hong tung a:
  </para>
  <para style="p">
    <verse number="5" style="v"/>“Pai in la, Hezekiah kiangah gen in, Topa, na pa David’ pasian in hih bangin ci hi: Na thungetna ka za khin a, na khitui ka mu khin hi; en in, na nuntakna kumsawm leh kumnga kong piak beh ding hi.
  </para>
  <para style="p">
    <verse number="6" style="v"/>Assiria kumpipa’ khut sung panin nang leh hih khuapi kong honkhia ding a, hih khuapi ka hu ding hi, ci hi,” a ci hi.
  </para>
  <para style="p">
    <verse number="7" style="v"/>Isaiah in, “Amah in hong ciamsa thu Topa in hong bawl nadingin, hih pen Topa’ tung panin nangma adingin lim ahi hi:
  </para>
  <para style="p">
    <verse number="8" style="v"/>En in, Ahaz kumpipa’ ni-nai tungah nitum kuan-a liim pen kalsawm ka nungkiksak ding hi, ci hi,” a ci hi. Tua ahih ciangin a tum khinsa ni pen ni-nai tungah kalsawm nungkik hi.
  </para>
  <para style="p">
    <verse number="9" style="v"/>Judah kumpipa Hezekiah a ci na-in, a natna panin a dam khit ciangin a gelh lai in:
  </para>
  <para style="p">
    <verse number="10" style="v"/>Ka hat saan lai takin a si ding ka hi ta a, ka kum om lai teng khempeuh sihna kong ah a om dingin hong kiseh hi ta hi, ka ci hi.
  </para>
  <para style="p">
    <verse number="11" style="v"/>A hingte gam sungah Topa ka mu nawn kei ding a, leitunga a teeng mite lakah mihing ka en nawn kei ding hi, ka ci hi.
  </para>
  <para style="p">
    <verse number="12" style="v"/>Tuucingpa’ puanbuk bangin ka omna inn kibotkhia-in kei kiang panin kilakhia hi; siamgante in a hial bangin ka nuntakna kihial khin a, amah in siambu panin kei hong at khia hi; sun leh zan tawntung gimna hong kithuaksak a,
  </para>
  <para style="p">
    <verse number="13" style="v"/>zingsang dong lungduai takin, huhna ngenin ka kiko hi; humpinelkai bangin amah in ka guh khempeuh kuaitan a, sun leh zan tawntung gimna hong kithuaksak hi.
  </para>
  <para style="p">
    <verse number="14" style="v"/>Phialphiah ahi a, gun vapi bangin ahi zongin ka haam a, vakhu bangin ka tau hi. Vantung lam kong et etna-in ka mitte gim hi. Topa aw, kei hong kinengniam hi; keimah huh dingin hong paita in!
  </para>
  <para style="p">
    <verse number="15" style="v"/>Ahih hangin ke’n bang gen thei ding ka hi hiam? Bang hang hiam cih leh amah in kei tungah hong gen khin a, amahmah in hih thu hong bawl hi. Ka lunggim lua a, ka nuntak sung ka kiniamkhiat ding hi.
  </para>
  <para style="p">
    <verse number="16" style="v"/>Topa aw, nang adingin kong nungta ding a, nang ading bek bekin nong nungta sak ding hi. Ka ci hong damsak kik in la, hong nungtasak in!
  </para>
  <para style="p">
    <verse number="17" style="v"/>Gimna lianpi ka thuakna in keima metna hong suak ding hi. Lauhuaina khempeuh panin kei nong honkhia a, ka mawhna khempeuh na nungzang ah na koih hi.
  </para>
  <para style="p">
    <verse number="18" style="v"/>Bang hang hiam cih leh han-a om mite in nang tungah lungdamna hong ko thei lo a, a site in nang hong phat thei lo uh hi; gum sunga a pai sukte in nangma thumanna hong muang thei lo uh hi.
  </para>
  <para style="p">
    <verse number="19" style="v"/>Tu ni-a keima bawl bangin, a hing mi, a hing mi bekin nang tungah lungdamna hong ko thei hi; pate in tate tungah nangma thumanna gen sawn uh hi.
  </para>
  <para style="p">
    <verse number="20" style="v"/>Topa in kei hong hon ding a, Topa’ inn sungah i nuntak sung tawntung khausai lasakna i tum ding hi.
  </para>
  <para style="p">
    <verse number="21" style="v"/>Tua ciangin Isaiah in Hezekiah kiangah, “Theigah la sak in la, na damkik nadingin na meimate nuh sak in,” ci hi.
  </para>
  <para style="p">
    <verse number="22" style="v"/>Hezekiah in, “Topa’ innah ka paitoh zawh nadingin bang lim om ahi hiam?” ci-in a dong hi.
  </para>
  <chapter number="39" style="c"/>
  <para style="p">
    <verse number="1" style="v"/>Tua hun lai takin Baladan’ tapa, Babilon kumpi ahi Merodakbaladan in Hezekiah a ci na-in a dam kikna thu za ahih manin ama kiangah laikhak leh letsong tawh mite a sawl hi.
  </para>
  <para style="p">
    <verse number="2" style="v"/>Hezekiah in amaute lim takin zin na do hi; amah in ama dangka inn, ngun, kham, paknamtuite, sathau manpha, a galvan koihna inn khempeuh, a van koihna sunga a kimu theite khempeuh amaute na lak hi. Ama inn sung hita leh, ama gamsung khempeuh a, omte hita leh Hezekiah in amaute a lah loh om lo hi.
  </para>
  <para style="p">
    <verse number="3" style="v"/>Tua ciangin Kumpipa Hezekiah kiangah kamsangpa Isaiah hong pai-in, “Hih mite in bang gen ahi hiam? Koi lai panin nang kiangah hong pai ahi hiam?” a ci hi. Hezekiah in, “Amaute, a gamlapi, Babilon gam panin kei kiangah hong pai uh ahi hi,” a ci hi.
  </para>
  <para style="p">
    <verse number="4" style="v"/>Amah in, “Amaute in na inn sungah bang mu uh hiam?” a ci hi. Hezekiah in, “Amaute in ka inn sunga om khempeuh mu khin uh hi; ka van koihna innte sunga nate amau ka lah loh om lo hi,” ci-in a dawng hi.
  </para>
  <para style="p">
    <verse number="5" style="v"/>Tua ciangin Isaiah in Hezekiah kiangah, “Vanglianpen Topa’ thu ngai in:
  </para>
  <para style="p">
    <verse number="6" style="v"/>En in, na inn sunga omte khempeuh leh na pu na pate in tu ni dong a, a kholsate, Babilon-ah a kipuak ding ni hong tung ding hi; bangmah kinusia lo ding hi, Topa in ci hi.
  </para>
  <para style="p">
    <verse number="7" style="v"/>Nang sung pan-a a suak, nangma tapate kimkhat kipaikhiatpih ding a, Babilon kumpipa’ inn sungah innsung mang nasep kisemsak ding hi,” a ci hi.
  </para>
  <para style="p">
    <verse number="8" style="v"/>Tua ciangin Hezekiah in Isaiah kiangah, “Nong gensa Topa’ thu hoih hi,” a ci hi. Bang hang hiam cih leh amah in, “Kei’ hun sungin nopna leh lungmuanna om ding hi,” ci-in ngaihsun hi.
  </para>
  <chapter number="40" style="c"/>
  <para style="p">
    <verse number="1" style="v"/>Ka mite hehnem un, hehnem un, na Pasian un ci hi.
  </para>
  <para style="p">
    <verse number="2" style="v"/>Dam takin Jerusalem hopih un. Ama gimna hun bei ta a, ama mawhna kimaisakin, ama khialhnate khempeuh hangin Topa in a zah nih in daantat khin zo hi, ci-in ama tungah gen un.
  </para>
  <para style="p">
    <verse number="3" style="v"/>Awging khat in: “Gam lakah Topa’ lampi sial un la, sehnel gam sungah i Pasian’ ading lam lianpi khat a tangin bawl un.
  </para>
  <para style="p">
    <verse number="4" style="v"/>Kuamthuk khempeuh kisangtosak ding a, mual liante leh mual neute kiniamsak ding hi; a tamkimlo munte kitamkim sak ding a, suanghum omna munte kizalhtam ding hi.
  </para>
  <para style="p">
    <verse number="5" style="v"/>Topa’ kam in gen khin ahih manin, Topa’ minthan’na hong kilang ding a, mi khempeuh in mu khawm ding uh hi,” a ci hi.
  </para>
  <para style="p">
    <verse number="6" style="v"/>Awging khat in, “Kiko in!” hong ci hi. Tua ciangin keimah in, “Bang thu kiko ding ka hi hiam?” ka ci hi. Mi khempeuh in lopa bang hi a, ama hoihnate khempeuh pen gamlak-a paak tawh kibang hi.
  </para>
  <para style="p">
    <verse number="7" style="v"/>Topa’ hu in a mut ciangin lopa vul-in, paak pulh hi; mihingte pen lopa bang lel hi taktak hi.
  </para>
  <para style="p">
    <verse number="8" style="v"/>Lopa vul a, paak pulh hi; ahih hangin i Pasian’ thu kho tawntung ding hi.
  </para>
  <para style="p">
    <verse number="9" style="v"/>Zion ah lungdamna thu hong puakpa aw, mualsang dawnah kahto in. Jerusalem ah lungdamna thu hong puak pa aw, nakpi takin awng in la, lungdamna thu taangko in. Nakpi takin kiko in la, lau kei in. Judah gam khuapite tungah, “Na Pasian uh hong pai ta hi,” ci-in gen in.
  </para>
  <para style="p">
    <verse number="10" style="v"/>En un, Topa Pasian hong pai a, vangliatna tawh hong pai a, a banin ama adingin uk ding hi. En un, ama sep thamante hong pua a, a gualzawhna thamante hong masuan hi.
  </para>
  <para style="p">
    <verse number="11" style="v"/>Amah in tuucingpa bangin a tuuhonte an vak ding a, amah in a tuunote a khut sungah kaikhawmin, amah in tuate a ang sungah pua ding a, no ngeek a neite pen dam takin paipih ding hi.
  </para>
  <para style="p">
    <verse number="12" style="v"/>Kua in ama khut kuak sungah tuite tehin, ama khaap tawh vantungte teh a,lawh sung khatah leitung leivui khempeuh guang-in, pongkhaina tawh mual liante khai a, tawi tehna tawh mual neute teh ahi hiam?
  </para>
  <para style="p">
    <verse number="13" style="v"/>Kua in Topa’ lungsim tel a, thu lamlakpa bangin kua in amah hilh ahi hiam?
  </para>
  <para style="p">
    <verse number="14" style="v"/>Thu a kicing a, a muh nadingin amah in kua dong a, kua in amah lampi man hilhin, ama tungah thu theihna hilh a, thu theihtelna lampi lak ahi hiam?
  </para>
  <para style="p">
    <verse number="15" style="v"/>En un, minamte pen tui phelkhai khat pan-a tuimal taak khat tawh kibang a, tawi tehna tunga leivui neng baang bangin kingaihsun hi; en un, amah in tuikulhte pen leivui neel bangin tawmto lel hi.
  </para>
  <para style="p">
    <verse number="16" style="v"/>I Topa biak nadingin Lebanon sing kicing lo ding a, a ganhingte zong meihal biak nadingin kicing lo ding hi.
  </para>
  <para style="p">
    <verse number="17" style="v"/>Minam khempeuhte ama mai-ah bangmah tham hi lo a, amaute pen bangmah a om lo leh, a hawm guak sangin a tawmzaw-in amah in ngaihsun hi.
  </para>
  <para style="p">
    <verse number="18" style="v"/>Tua ahih ciangin Pasian pen kua tawh tehkak ding a, amah pen bang lim tawh kibang ci ding na hi uh hiam?
  </para>
  <para style="p">
    <verse number="19" style="v"/>Milim tawh teh theih ding hi lo hi. Milim a bawlpa in sung-in, khamsekpa khat in tua pen kham tawh zut-a, tua milim’ adingin ngun khainiangte sun’sak hi.
  </para>
  <para style="p">
    <verse number="20" style="v"/>A gina lo khinta mipa in biakna a piak ding a muat lo ding sing teel hi; a taang thei lo milim khat a kituk lo dingin khutsiam mipa khat amah in zong hi.
  </para>
  <para style="p">
    <verse number="21" style="v"/>Note in thei nai lo na hi uh hiam? Note in za nai lo na hi uh hiam? A kipat cilin note tungah hong kigen khin hilo ahi hiam? Leitung a pian’ akipan thei khinta hilo na hi uh hiam?
  </para>
  <para style="p">
    <verse number="22" style="v"/>Leitung-a teeng mite kauphe tawh kibang, tua leitung kimkot tunga kumpi tokhom tungah a tu-pa; vantungte pen puan bangin zal-in, a sungah teen theih nadingin puanbuk bangin a zalpa;
  </para>
  <para style="p">
    <verse number="23" style="v"/>uliante a mawkna suaksakin, leitung ukte pen bangmah lo a suaksakpa in amah ahi hi.
  </para>
  <para style="p">
    <verse number="24" style="v"/>Amaute pen a gina-in kisuan lo, a gina-in kivawh lo, amau’ kungte in a gina-in lei sungah zung kha lo uh a, amah in amaute a mut ciangin amaute vul a, huihpi in nahpa keu bangin amaute a len’ khiatpih hi.
  </para>
  <para style="p">
    <verse number="25" style="v"/>Tua ahih ciangin kei kua tawh hong tehkak ding na hi uh hiam? Siangtho Pa in ci hi.
  </para>
  <para style="p">
    <verse number="26" style="v"/>A sangna vantung lam ento un la, mu un: kua in hihte piangsak ahi hiam? Amau’ aksi honpite khat khatin piangsakin, a lian ama thahatna tawh amaute khempeuh a min un a sampa ahi hi; vangliatna-ah thahat ahih manin khat beek pelem lo hi.
  </para>
  <para style="p">
    <verse number="27" style="v"/>“Topa’ kiang panin keima lampi kiliah a, keima Pasian in ka thuneihna don lo hi,” Jakob aw, bang hang-a ci a, Israel aw, bang hang-a tuaci pau na hi hiam?
  </para>
  <para style="p">
    <verse number="28" style="v"/>Thei nai lo na hi hiam? Za nai lo na hi hiam? Topa pen tawntung Pasian hi a, leitung mong khempeuh a Piangsakpa ahi hi. Amah gim lo a, zong tawl lo hi; ama thu theihtelna kigen zo lo hi.
  </para>
  <para style="p">
    <verse number="29" style="v"/>Amah in a gim mi tungah thahatna pia a, thahatna a nei lo mi a thahatna khangsak hi.
  </para>
  <para style="p">
    <verse number="30" style="v"/>Khangnote nangawn gim-in kituk ding a, khanglai mite a tha uh bei ding hi;
  </para>
  <para style="p">
    <verse number="31" style="v"/>Ahih hangin Topa a ngak mite a tha uh dimkik ding a, muvanlai bangin kha tawh leengto-in, amaute tai napi-un tawl lo ding uh a, amaute lam pai napi-un gim lo ding uh hi.
  </para>
  <chapter number="41" style="c"/>
  <para style="p">
    <verse number="1" style="v"/>Tuikulh gamte aw, gamdai takin ka thu ngai un; na mite a tha uh dimsak un la, amaute a mai-ah hong paisak un. Amaute thugen theihna ding hun ngah ding uh hi. Thukhen zumah kei tawh kisi nung.
  </para>
  <para style="p">
    <verse number="2" style="v"/>A nasem dingin dikna tawh samin, nisuahna pan-a mipa kua in hanthawn ahi hiam? Amah in ama khut sungah minamte piakhia ahih manin, amah in kumpite tuancil hi; amah in a namsau tawh amaute leivui bangin bawl a, ama thal tawh nahpa leeng bang sak hi.
  </para>
  <para style="p">
    <verse number="3" style="v"/>Ama khe in a tot ngei loh lampite zui-in amah in amaute delh a, nuam takin pai suak hi.
  </para>
  <para style="p">
    <verse number="4" style="v"/>A kipat cil-a kipan a khang khang-a mite a sam, hih nasep semin a bawl kua ahi hiam? A masa leh a nunung, Topa ahi keimah ka hi hi; kei in Amah ka hi hi.
  </para>
  <para style="p">
    <verse number="5" style="v"/>Tuikulh gamte in mu khinin lau uh a, leimongte liing uh hi; amaute in hong nai-in hong pai uh hi.
  </para>
  <para style="p">
    <verse number="6" style="v"/>Mi khempeuh in a vengte ciat huh a, a sanggamte ciat kiangah, “Tha hat un,” ci hi.
  </para>
  <para style="p">
    <verse number="7" style="v"/>Khutsiampa in kham sekpa hanthawnin, sek tawh milim a nel puahpa in sekpi tawh a satpa hanthawn a, sumtui a luan’na uh “Hoih hi,” ci uh hi; a tuk thei lo dingin amaute in tua milim siktukkilh tawh khen kip uh hi.
  </para>
  <para style="p">
    <verse number="8" style="v"/>Ahih hangin, nang, ka nasempa Israel, ka lawmpa Abraham’ suan leh khak, kong teelsa Jakob aw,
  </para>
  <para style="p">
    <verse number="9" style="v"/>lei mong panin kong lakkhiat, leimong kiu gamla pen pan-a kong sap khiat, “Nang in ka nasempa na hi a, nangmah kong teel khin zo a, nangmah kong nilkhia kei hi,” kong cihpa aw,
  </para>
  <para style="p">
    <verse number="10" style="v"/>nang tawh hong om ka hih manin lau kei in, na Pasian ka hih manin lungkia kei in; nang hong thakhauh sakin kong huh ding a, nang hong hu-in ka dikna khut taklam tawh kong honkhia ding hi.
  </para>
  <para style="p">
    <verse number="11" style="v"/>En in, nangma tunga a heh mite khempeuh maizumna kithuaksakin kikoih khong ding hi; nangmah hong dem mite pen a mawkna suakin siatna thuak ding uh hi.
  </para>
  <para style="p">
    <verse number="12" style="v"/>Nangmah hong langpangte na zon’ hangin amaute na mu nawn kei ding hi; nangmah hong dote pen bangmah hi het lo ding uh hi.
  </para>
  <para style="p">
    <verse number="13" style="v"/>Bang hang hiam cih leh keimah Topa na Pasian in na khut taklam ka len hi; Lau kei in, nangmah kong huh ding hi,” nang tunga hong cipa in keimah ka hi hi.
  </para>
  <para style="p">
    <verse number="14" style="v"/>Lungno bang ahi lel Jakob, Israel mite aw, lau kei un! Note kong huh ding hi, Topa in ci hi; note hong Tanpa in Israelte’ Siangtho Pa ahi hi.
  </para>
  <para style="p">
    <verse number="15" style="v"/>En un, note pen, a thak, a hiam, ha a nei buhcilna-in kong bawl ding hi; note in mual liante cilin na suvui ding uh a, mual neute pen ansi bangin na gawi zan ding uh hi;
  </para>
  <para style="p">
    <verse number="16" style="v"/>amaute na haih ding uh a, huih in amaute mutkhia ding a, huihpi in amaute thehthang ding hi. Tua ciangin Topa’ hangin na lungdam ding uh a, Israelte’ Siangtho Pa’ hangin na minthang ding uh hi.
  </para>
  <para style="p">
    <verse number="17" style="v"/>Keima mite in tui duhin tui zong uh a, a dang uh a taak ciangin, amau’ hong thungetna ka pia ding a, Israelte’ Pasian ahi keimah in amaute ka nusia kei ding hi.
  </para>
  <para style="p">
    <verse number="18" style="v"/>Bangmah om lohna a sangna munte panin gunte ka luangsak ding a, kuamte’ laizangah tuikhukte ka omsak ding hi; gamlak pen bualtui ka suaksak ding a, lei keuna mun pen ciktui ka suaksak ding hi.
  </para>
  <para style="p">
    <verse number="19" style="v"/>Gam lakah taamtaak sing, singkha sing, mui sing leh oliv kungte ka posak ding hi; sehnel gam sungah taaksan sing, hiangpa sing leh taak sing ka suankhawm ding hi;
  </para>
  <para style="p">
    <verse number="20" style="v"/>Topa’ khut in hih nate bawl hi, Israelte’ Siangtho Pa in hih nate piangsak hi, ci-in mite in mu-in a theih nading, ngaihsunin a thu a teltheih nading uh ahi hi.
  </para>
  <para style="p">
    <verse number="21" style="v"/>Na thu uh sung un, Topa in ci hi; na lahtel nopna teng uh gen un, Jakob’ Kumpipa in ci hi.
  </para>
  <para style="p">
    <verse number="22" style="v"/>Amaute in a thu uh hong paipih hen la, a piang ding thu hong gen uh hen. Eite in i ngaihsut theih nading a, a hong piang ding thu i theih nadingin a beisa hun-a om nate bang teng hiam cih hong gen uh hen; tua ahih kei leh zong, a hong piang ding thu eite tungah hong gen ta uh hen.
  </para>
  <para style="p">
    <verse number="23" style="v"/>Note pen pasiante na hihna uh ka theih nadingun tu khit ciang-a hong piang ding thute kote tungah hong gen un; kote lungkia-in ka lau nadingun phatna ahi a, siatna ahi zongin khat peuhpeuh hong bawl dih un.
  </para>
  <para style="p">
    <verse number="24" style="v"/>En un, note, bangmah na hi kei uh a, na nasepnate uh a mawkna ahi hi; note hong teelpa in a etsathuai ahi hi.
  </para>
  <para style="p">
    <verse number="25" style="v"/>Leilu lam gam panin mi khat ka hanthawn a, amah hong kuan khin hi, nisuahna lam panin amah in ka min hong lo ding hi; beel sekpa in buan a cil bang, sum sunga a kisu gawp bangin, amah in gam ukte tuancil gawp ding hi.
  </para>
  <para style="p">
    <verse number="26" style="v"/>Eite in i theih nadingin a kipat cil-a kipan kua in hong genkhia a, “Amah man hi,” i cih theih nadingin a hun ma-in kua in gen ahi hiam? Kuamah in gen khia lo, kuamah in pulak lo a, kuamah in no’ thu za lo hi.
  </para>
  <para style="p">
    <verse number="27" style="v"/>Topa ahi keimah in Zion tungah hih thu ka pulak masa a, Jerusalem tungah lungdamna thutak ka gen hi.
  </para>
  <para style="p">
    <verse number="28" style="v"/>Ahih hangin tua mun ka et ciangin kuamah om lo hi; thu ka dot ciangin hong dawng ding om lo a, thu lamlak amaute lakah om lo hi.
  </para>
  <para style="p">
    <verse number="29" style="v"/>En un, amaute khempeuh zuaupi vive ahi hi; amau’ nasepnate a mawkna ahi hi; a kisung amau’ milimte pen huih hawmpi ahi uh hi.
  </para>
  <chapter number="42" style="c"/>
  <para style="p">
    <verse number="1" style="v"/>Keimah in ka huh, keima teel, ama sungah ka lungkimna ka nasempa en un; ka Kha tawh amah ka kidimsak a, amah in minam khempeuh tungah thuman tungsak ding hi.
  </para>
  <para style="p">
    <verse number="2" style="v"/>Amah kiko loin, awng khia lo a, kongzing lakah zong thu gen zakzak lo ding hi;
  </para>
  <para style="p">
    <verse number="3" style="v"/>amah in a kisunimsa pumpeng sukham lo ding a, a khu suak mei khau sumit lo ding hi. Amah in thumanna tawh mi khempeuh tungah thutang thu sem khia ding hi.
  </para>
  <para style="p">
    <verse number="4" style="v"/>Amah in leitungah thutang thu a phuh khit matengin lungsi lo, lungkia lo ding hi; tuikulh gamte in ama thukham sungah lametna nei ding uh hi.
  </para>
  <para style="p">
    <verse number="5" style="v"/>Vantungte piangsakin a zal, leitung phah-in a tung pan-a hong paikhia nate a piangsak, leitung a, om mite tungah husan’na pia-in, leitung a, a paite khempeuh husan’na a guan Topa Pasian in hih bangin ci hi;
  </para>
  <para style="p">
    <verse number="6-7" style="v"/>“Keimah in Topa ka hi a, thumanna tawh nangmah hong samin, ka khut tawh nang hong lenin kong kem hi; mittawte a vaksak ding, leinuai thong sung panin thongkiate a lakhia ding, thong sung a mialna mun a, a tu mite a lakhia dingin, mite tungah thuciamna ahi ding, Gentailte tungah khuavak ahi dingin nang kong koih khin hi.
  </para>
  <para style="p">
    <verse number="8" style="v"/>Keimah in Topa ka hi a, Topa pen keima min ahi hi; Pasian dang’ tungah keima minthan’na ka ngahsak kei a, a kisui milimte tungah zong keimah hong kiphatnate bang ka ngah sak kei hi.
  </para>
  <para style="p">
    <verse number="9" style="v"/>En un, hun beisa-a nate in hong kheng a, tu-in a thak nate kong gen hi; tuate a hong pian’ khiat ma-in note tungah a thute kong gen khol hi.”
  </para>
  <para style="p">
    <verse number="10" style="v"/>Topa’ tungah la thak sa un la, leimong panin amah phatna sa un! Tuipi leh a sunga omte, tuikulh gamte leh a tunga teeng mite aw, lasa un.
  </para>
  <para style="p">
    <verse number="11" style="v"/>Sehnel gam leh a khuapite, Kedar mite’ teen’na khua neute a aw uh sangkhai sak un; Sela gam-a teeng mite lungdamna tawh lasa sak un la, mual dawn panin amaute awng sak un.
  </para>
  <para style="p">
    <verse number="12" style="v"/>Topa a minthan’na ama tungah gen un la, tuikulh gamte ah amah phatna gen sak un.
  </para>
  <para style="p">
    <verse number="13" style="v"/>Mi thahatpa bangin Topa kuankhia a, gal a do mipa bangin ama hanciamna so sak hi; amah kiko-in nakpi takin awng khia a, ama hatna a galte tungah a lak hi.
  </para>
  <para style="p">
    <verse number="14" style="v"/>Pasian in hih bangin ci hi: Sau veipi sung ka dai om a, keimah leh keimah kikhamcip-in ka hi hit-hiat hi; tu-in numei nau suak ding bangin ka kiko khia ding a, ka kam ka-in ka tung-nak ding hi.
  </para>
  <para style="p">
    <verse number="15" style="v"/>Mual liante leh mual neute ka susia ding a, a po kungte khempeuh ka keusak ding hi; gunte pen tuikulh ka suaksak ding a, bualtuite ka kangsak ding hi.
  </para>
  <para style="p">
    <verse number="16" style="v"/>Amau’ theih loh lampi ah mittawte ka paipih ding a, amau’ theih ngei loh sul zuihpih-in ka kha ding hi. Amau’ mai-ah khuamial pen khuavak suaksakin, a phokna munte a tam-in ka bawl ding hi. Hihte pen keima hih ding nate hi a, tuate sem loin ka nusia kei ding hi.
  </para>
  <para style="p">
    <verse number="17" style="v"/>A kisui milimte muangin, a kisung milimte kiangah, “Note in komau’ pasiante na hi uh hi,” a ci mite kinolh ding a, maizum mahmahin ki-om sak ding hi.
  </para>
  <para style="p">
    <verse number="18" style="v"/>Bilngongte aw, za un; mittawte aw, na muh theih nadingun en un!
  </para>
  <para style="p">
    <verse number="19" style="v"/>Ka nasempa bangin kua a mit taw a, keima sawl ka kamtaipa bangin kua a bil ngong ahi hiam? Keima thuciampihpa bangin kua a mit taw a, Topa’ nasempa bangin kua a mit taw ahi hiam?
  </para>
  <para style="p">
    <verse number="20" style="v"/>Israel in na tampi mu a, ahih hangin tuate encian lo hi; ama bilte kihong a, ahih hangin amah in khua za lo hi.
  </para>
  <para style="p">
    <verse number="21" style="v"/>Ama dikna a khual manin Topa in a thukham liansakin vanglian sak nuam hi.
  </para>
  <para style="p">
    <verse number="22" style="v"/>Ahih hangin ama mite pen a kiluh, a kisut mite hi a, leihawm sungah amaute khempeuh kikiasak a, thonginn sungah kiseel hi; amaute pen, a hon ding om lo, nek ding-a kiman ganhing suak khin uh a, kuamah in “Hong pia kik in,” a cih loh vankisutte suak khin ta uh hi.
  </para>
  <para style="p">
    <verse number="23" style="v"/>Note’ lakah khat peuhpeuh in hih thu na ngai ding uh hiam? Tu-a kipanin lim takin na ngai ding uh hiam?
  </para>
  <para style="p">
    <verse number="24" style="v"/>Kua in a sut gawppa tungah Jakob pia a, a luh gawpte’ tungah Israel pia ahi hiam? Topa mahmah in a piak hilo ahi hiam? Ama tungah eite i khial hi. Ama’ hong deih bangin i zui kei a, ama hong thuhilhnate i mang kei hi.
  </para>
  <para style="p">
    <verse number="25" style="v"/>Tua ahih ciangin amah in, ama hehna-so leh gal kidonate eite tungah hong tungsak hi. Israel mi khempeuh lakah mei bangin ama hehna hong kuang a, ahih hangin eite in bangmah i thei kei hi. Tua i thuakna hangin bangmah i phawk khia thei tuan kei hi.
  </para>
  <chapter number="43" style="c"/>
  <para style="p">
    <verse number="1" style="v"/>Ahih hangin, Jakob aw, nangmah hong piangsakpa, Israel aw, nangmah hong bawlpa, Topa in tu in hih bang ci hi: “Nangmah hong honkhia khin ka hih manin lau kei in; na min tawh nang kong sam khin zo a, nang in kei’ aa na hi hi.
  </para>
  <para style="p">
    <verse number="2" style="v"/>Nangmah in tuite na kantan ciangin nang tawh kong omkhawm ding a, gunte na kantan ciangin tui in hong tuum lo ding hi; mei kantanin na pai ciangin na kang kei ding a, a meikuangte in nang hong kangtum lo ding hi.
  </para>
  <para style="p">
    <verse number="3" style="v"/>Bang hang hiam cih leh keimah in Topa na Pasian, Israelte’ Siangtho Pa, nangmah hong Honpa ka hi hi. Nangmah tat nadingin Izipt ka pia a, nangmah khek nadingin Ethiopia leh Seba ka pia hi.
  </para>
  <para style="p">
    <verse number="4" style="v"/>Nang pen keima mit-ah manpha-in, pahtakhuai in, nangmah hong it ka hih ciangin nangma tangin mite ka pia a, nangma nuntakna khek nadingin mihingte ka pia hi.
  </para>
  <para style="p">
    <verse number="5" style="v"/>Nang tawh hong omkhawm ka hih manin lau kei in; nisuahna lam panin na suan leh khakte kong paipih ding a, nitumna lam panin na mite kong kaikhawm ding hi.
  </para>
  <para style="p">
    <verse number="6-7" style="v"/>Keimah in leilu lam kiangah, Pia khia un, leitaw lam kiangah, Len nawn kei un; keima pian’sak ka bawlsa, keima minthan’ nading a, ka bawl, keima min tawh a kilote khempeuh ahi, ka tapate gamlapi panin, ka tanute leimong panin hong paipih un, ka ci ding hi.”
  </para>
  <para style="p">
    <verse number="8" style="v"/>Mit nei napi-a mit a taw mite, bil nei napi-a bil a ngong mite hong paikhiatpih un!
  </para>
  <para style="p">
    <verse number="9" style="v"/>Minamte kikaikhawm sak un la, mihingte kikhawm sak un. Amaute’ lak panin kua in hih thu hong genkhol thei-in, a beisa hun-a nate kua in hong lak thei ahi hiam? Amau’ dikna a langsak dingin a tecite uh hong paipih sak un la, amaute a thu za sakin, man mah hi, ci sak un.
  </para>
  <para style="p">
    <verse number="10" style="v"/>“Note in keima tecite na hi uh hi,” Topa in ci a, “Kei pen Amah ka hihna thu, nangmah in thei-in keimah nong up nading leh na theihtel theih nadingin kong teelsa ka nasempa na hi hi. Kei’ ma-in pasian om lo a, kei’ khit ah zong kuamah om lo ding hi.
  </para>
  <para style="p">
    <verse number="11" style="v"/>Kei, keimah in Topa ka hi a, kei sim loh honpa dang om lo hi.
  </para>
  <para style="p">
    <verse number="12" style="v"/>Note lakah pasian dang a om ma-in honkhia-in, pulak-in, ka gen khol hi; tua ahih ciangin note in keima tecite na hi uh hi,” Topa in ci hi.
  </para>
  <para style="p">
    <verse number="13" style="v"/>“Kei in Amah ka hi a, a kipat cil-a kipanin zong kei in Amah ka hi hi; keima khut sung panin a lakhia zo kuamah om lo hi; keimah in na ka sem a, kua in hong nokkhak zo ding ahi hiam?
  </para>
  <para style="p">
    <verse number="14" style="v"/>Israelte’ Siangtho Pa, note hong Honpa, Topa in hih bangin ci hi: “Note’ hangin Babilon ah puakin, Babilon mite galtaite bangin a kisak theihpih a teembawte sungah Khaldea mite’ kikona ka guangsuk ding hi.
  </para>
  <para style="p">
    <verse number="15" style="v"/>Keimah in Topa, note’ Siangtho Pa, Israel a Piangsakpa, note’ Kumpi ka hi hi.”
  </para>
  <para style="p">
    <verse number="16-17" style="v"/>Tuipi sungah lampi bawlin, tui lianpi sungah pai nading sul bawl a, leeng leh sakolte, kaikhia in, galkapte leh galhangte a paikhiatpih; amaute a tho thei nawn lo dingin a lum sak, amaute pen meivak khau kisumit bangin a mitsak Topa in hih bangin ci hi:
  </para>
  <para style="p">
    <verse number="18" style="v"/>“Masa lam-a nate ciamteh kei un la, a beisa nate ngaihsun kei un.
  </para>
  <para style="p">
    <verse number="19" style="v"/>En un, a thak na khat ka bawl hi; tu-in hong piang khia hi, note in thei lo na hi uh hiam? Gam lakah lam lianpi khat ka bawl ding a, sehnel gam sungah gunte ka bawl ding hi.
  </para>
  <para style="p">
    <verse number="20-21" style="v"/>Gamsate, ngiate leh kalaoh-vasate in kei hong pahtawi ding uh hi; bang hang hiam cih leh keima adinga ka pian’sak mite in keimah phatna a genkhiat theih nadingun, keima teel mite’ dawn dingin gam lakah tui pia-in, sehnel gam sungah gun ka pia hi.
  </para>
  <para style="p">
    <verse number="22" style="v"/>“Ahih hangin Jakob aw, ka min nong lo kei hi; Israel aw, kei nong cimtaak hi!
  </para>
  <para style="p">
    <verse number="23" style="v"/>Meihal biakpiak nadingin kei kiangah na tuu nong paipih kei a, biak piakna tawh kei nong pahtawi kei hi. Piakna tawh nang kong vangik sak nai kei a, paknamtui piak nading kalhna tawh kong gim sak nai kei hi.
  </para>
  <para style="p">
    <verse number="24" style="v"/>Kei’ adingin sum tawh paknamtui nong lei sak nai kei a, nangmah in biakna sa a thaute tawh nong taii sak nai kei hi. Ahih hangin nang in na khialhna tawh kei tungah vangik nong suan khin a, na mawhna tawh kei nong gimsak khin hi.
  </para>
  <para style="p">
    <verse number="25" style="v"/>“Na thupalsatnate hong phiatkhiatsakpa in keimah Pasian ka hi a, kei ka hih manin na khialhnate ka ciamteh kei ding hi.
  </para>
  <para style="p">
    <verse number="26" style="v"/>Kei hong phawksak in la, thu kikum khawm ni; na dikna a kilat nadingin na thu hong sung khia in.
  </para>
  <para style="p">
    <verse number="27" style="v"/>Na pu na pa masate khial a, na makaite uh zong kei tungah hong khial hi.
  </para>
  <para style="p">
    <verse number="28" style="v"/>Na uliante un ka biakinn mindaisak uh ahih manin, Israel tungah zahhuaina ka tungsak a, Jakob ka siasak hi.
  </para>
  <chapter number="44" style="c"/>
  <para style="p">
    <verse number="1" style="v"/>“Ahih hangin, ka nasempa Jakob aw, ka teelsa Israel aw, tu-in za in!
  </para>
  <para style="p">
    <verse number="2" style="v"/>Nangmah a hong bawl, gil sung panin nang a hong piangsak, nang a hong huh ding Topa in hih bangin ci hi: Ka nasempa Jakob aw, ka teelsa Israel aw, lau kei in.
  </para>
  <para style="p">
    <verse number="3" style="v"/>Bang hang hiam cih leh a dangtak leitang tungah tui ka sung ding a, leikeu tungah lui tui ka luangsak ding hi; na suan leh khakte tungah ka Kha ka pia ding a, na tu na tate tungah ka thupha ka pia ding hi.
  </para>
  <para style="p">
    <verse number="4" style="v"/>Amaute pen lopa dumna-a a po lopa bangin, tui sung pan-a pokhia, lui tui luang gei-a a om gialheek kungte bangin po khia ding uh hi.
  </para>
  <para style="p">
    <verse number="5" style="v"/>Khat in, ‘Keimah in Topa aa ka hi hi,’ ci-in, a dang khat in Jakob’ min tawh ama min lo ding a, a dang khat leuleu in, ‘Topa aa,’ ci-in ama khut tungah gelhin, Israel min tawh amahmah kinophuah ding hi.”
  </para>
  <para style="p">
    <verse number="6" style="v"/>Topa, Israel Kumpipa leh amah Honpa, Vanglianpen Topa in hih bangin gen a: “Keimah in a masa pen leh a nunung pen ka hi hi; kei sim loh Pasian dang om lo hi.
  </para>
  <para style="p">
    <verse number="7" style="v"/>Kua in kei tawh kibang ahi hiam? Amah gensak-in pulak sak un la, keima mai-ah gen sak un. A tung ding nate thu tanglai pek panin kua in tangko ahi hiam? Hong tung ding nate thu amaute genkhol sak dih un.
  </para>
  <para style="p">
    <verse number="8" style="v"/>Lau kei un la, kihta kei un; tanglai pek panin note kiangah hong genin pulak khin hilo ka hi hiam? Note in keima tecite na hi uh hi! Kei sim loh Pasian dang om ahi hiam? Suangpi dang om lo hi; khat beek ka thei kei hi,” ci hi.
  </para>
  <para style="p">
    <verse number="9" style="v"/>Milim a bawl mite khempeuh a mawkna hi a, amau’ deih milimte in phattuamna piangsak lo hi; milim a biate in khuamu thei lo, thu theithei lo a, amaute in maizumna thuak uh hi.
  </para>
  <para style="p">
    <verse number="10" style="v"/>Bangmah-a kimang lo pasian kua in bawl a, milim kua in sung ahi hiam?
  </para>
  <para style="p">
    <verse number="11" style="v"/>En un, ama kikholpih mite khempeuh in maizumna ngah ding hi, khutsiamte pen mi hi lel uh hi; amaute khempeuh kikhawm sakin ding sak un, amaute nakpi takin kilausak ding a, a vekpiun maizumin kikoih khawm ding hi.
  </para>
  <para style="p">
    <verse number="12" style="v"/>Sikseekpa in seekin hol tawh na sem hi; amah in sek tawh seek-in a thahat a khut tawh a sat hi; amah a gil kialin a tha zaw a, amah in tui dawn loin a gim hi.
  </para>
  <para style="p">
    <verse number="13" style="v"/>Sing nasep khut siampa in khau khungin laikung tawh ciamteh hi; amah in singnawtna tawh nawt a, tehna kual khat tawh ciamteh hi; amah in, inn sunga a teeng ding mihing mel hoih lim khat bangin mihing lim-in bawl hi.
  </para>
  <para style="p">
    <verse number="14" style="v"/>Amah in taamtaak sing kungte phuk hi; tua ahih kei leh sesing kung khat ahi a, tawsaw kung khat ahi zongin teng khia a, gamlak singte lakah khang sakin gol sak hi; amah in taamtaak kung khat suanin guah in khang sak hi.
  </para>
  <para style="p">
    <verse number="15" style="v"/>Tua ciangin tua kung pen mi khat adingin mei sing suak hi; amah in tua sing kimkhat la-in a khua lum nadingin mei-in cih a, amah in mei tawh-in moh em hi; amah in pasian khat zong bawlin bia a, amah in milim khat bawlin tua milim mai-ah kun hi.
  </para>
  <para style="p">
    <verse number="16" style="v"/>Amah in a sing kimkhat mei khuk-ah cih hi; a dang kimkhat tawh an ne a, amah in sa hang-in a gil vah hi; amah in mei awi-in, “Ah, ka khua lumta, mei mu khin ing!” ci hi.
  </para>
  <para style="p">
    <verse number="17" style="v"/>Amah in a val lai teng, ama milim pasian khatin bawl hi; tua milim mai-ah kunin bia hi; amah in tua milim tungah thungen a, “Nang in keima pasian na hih ciangin kei hong honkhia in!” ci hi.
  </para>
  <para style="p">
    <verse number="18" style="v"/>Amaute in bangmah thei lo, amaute in bangmah khentel thei lo uh hi; bang hang hiam cih leh amaute in bangmah a muh loh nadingun amah in a mit uh humsakin, bangmah a theih loh nadingun a lungsim uh khaksak hi.
  </para>
  <para style="p">
    <verse number="19" style="v"/>A kimkhat meikhuk-ah cihin, a aam tungah moh zong ka em a, sa hang-in ka ne khin zo hi; a om lai teng a kihhuai-in bawl buang ding ka hi hiam? Sing bek khat’ mai-ah kun buang ding ka hi hiam? a ci ding, thu a ngaihsun, theihna leh thu muhna a nei khat beek om lo hi.
  </para>
  <para style="p">
    <verse number="20" style="v"/>Amah pen vut a nete tawh kibang lel hi; khemna lungsim haina in amah lam pialpih khin a, amah leh amah kihonkhia thei loin, “Ka khut sungah ka tawi milim pen a haihuai hilo ahi hiam?” cih zong phawk thei lo hi.
  </para>
  <para style="p">
    <verse number="21" style="v"/>Jakob aw, hih thu phawk in. Israel aw, ka nasempa na hi hi. Nang kong bawl a, nang in keima nasem na hi hi; Israel aw, keimah in nang kong mangngilh kei ding hi.
  </para>
  <para style="p">
    <verse number="22" style="v"/>Na thupalsatnate meiipi bangin, na khialhnate meiilum bangin ka phiatkhia khin zo hi; nang hong tan khin ka hih ciangin kei kiangah hong ciahkik in.
  </para>
  <para style="p">
    <verse number="23" style="v"/>Vantungte aw, Topa in tua thu sem khin ahih manin lungdam in la sa un; Anuai-a om leitung aw, awng un; mualte aw, la sa-in awng khia un, tulak leh a sunga sing om khempeuh aw, awng un! Bang hang hiam cih leh Topa in Jakob tankhia khin a, Israel sungah amah kiminthangsak ding hi.
  </para>
  <para style="p">
    <verse number="24" style="v"/>Gil sung panin nangmah a hong piangsak, nangmah hong Tanpa, Topa in hih bangin ci hi: “Keimah in na khempeuh bawlin, keimah guakin vantungte zal-in, kuama seppih lohin leitung ka zal hi;
  </para>
  <para style="p">
    <verse number="25" style="v"/>zuau thu gente’ hilhkholhna limte a siasakpa, aisante pen mihai a suaksakpa, mi pilte lehhei kikin, amau’ thu theite haina a suaksakpa;
  </para>
  <para style="p">
    <verse number="26" style="v"/>a nasempa’ thu kip sakin, a kamtaite’ thugente a tangtungsak; ‘Jerusalem khua-ah mi teengin, Judah khuapite kilamkik ding a,, a kisia khuate ka lamkik ding hi’;
  </para>
  <para style="p">
    <verse number="27" style="v"/>tui thukpi kiangah, ‘Keu in, na gunte ka keusak ding hi’;
  </para>
  <para style="p">
    <verse number="28" style="v"/>Sairas kumpipa in ka tuucingpa hi a, ka deihna teng tung sak ding hi’; ‘Jerusalem kilam ding a,’ biakinn pen, ‘Na bulpi kiphut ding hi,’ a ci Topa ka hi hi.”
  </para>
  <chapter number="45" style="c"/>
  <para style="p">
    <verse number="1" style="v"/>Kulh kongpite a kikhak loh nadingin ama mai-ah kongkhakte a honsak ding, kumpite’ vangliatnate a lakkhiat sak ding, ama mai-ah minamte a zawh sak dingin, a taklam khut a len, a sathau nilhpa Sairas tungah Topa in hih bangin ci hi:
  </para>
  <para style="p">
    <verse number="2" style="v"/>“Nangma mai-ah kei pai-in mualte zalhmai-in, sumngo kongkhakte satzan-in a sikzawlte ka sattan ding hi.
  </para>
  <para style="p">
    <verse number="3" style="v"/>A mialna mun sunga sum kikoihte leh mun simtham-a sum kiseelte, nangma tungah kong pia ding a, tua thu hangin kei-in Topa, na min tawh hong sam Israelte’ Pasian ka hihna nong thei ding hi.
  </para>
  <para style="p">
    <verse number="4" style="v"/>Ka nasempa Jakob leh ka teelsa Israel ka ngaihsutna-in, nang pen na minin kong sam a, nong theih loh hangin min thak kong phuah hi.
  </para>
  <para style="p">
    <verse number="5-6" style="v"/>Keimah in Topa ka hi hi, kuamah dang om lo a, kei sim loh Pasian om lo hi; nisuahna pan hita leh, nitumna pan hita leh, kei sim loh a dang a om lohna thu mite in a theih nadingin, nong theih loh hangin nangma tungah a kisam thahatna kong guan hi; keimah in Topa ka hi a, a dang om lo hi.
  </para>
  <para style="p">
    <verse number="7" style="v"/>Keimah in khuavak leh khuamial piangsakin, a pha nate leh a sia nate ka piangsak a, hih nate khempeuh a bawlpa in keimah Topa ka hi hi.
  </para>
  <para style="p">
    <verse number="8" style="v"/>“Vantungte aw, tung lam panin thumanna zusak un la, vantungte in thumanna buasuk ta un. Hotkhiatna a po khiat theih nadingin leitang kihong sak un la, thumanna zong po khiato sak un; keimah Topa in hih thu ka bawl khin zo hi.
  </para>
  <para style="p">
    <verse number="9" style="v"/>“Amah a Bawlpa tawh a kido mipa, beel seekpa tawh a kido lei beel in gimna ngah ta hen! Tungman in amah a seekpa kiangah, ‘Nang in bang bawl na hi hiam, na nasep in khut nei lo hi,’ ci-in a thu sel ngam ahi hiam?
  </para>
  <para style="p">
    <verse number="10" style="v"/>A pa kiangah, ‘Nang in kua piangsak na hi hiam?’ a cipa hita leh, a nu kiangah, ‘Nang in nausuak dingin kua gimpih na hi hiam?’ a cipa in gimna ngah ta hen.”
  </para>
  <para style="p">
    <verse number="11" style="v"/>Amah a Bawlpa, Israelte’ Siangtho Pa, Topa in hih bangin ci hi: “Nang in keima tate’ thu hong dongin, ka khut tawh ka bawlsate tawh kisaite-ah thu hong pia ding na hi hiam?
  </para>
  <para style="p">
    <verse number="12" style="v"/>Keimah in leitung ka bawl a, tua tungah mi ka piangsak hi; keima khut in vantungte zal a, keimah in vantung na honpite khempeuh thu ka pia hi.
  </para>
  <para style="p">
    <verse number="13" style="v"/>Thumanna sungah amah khua ka phawksak a, keimah in ama lampi khempeuh ka mamsak ding hi; amah in nasep thaman ahi a, letsong ahi zongin ngaihsun loin keima khuapi lamin sal-a om ka mite khahkhia ding hi,” Vanglianpen Topa in ci hi.
  </para>
  <para style="p">
    <verse number="14" style="v"/>Topa in hih bangin ci hi: “Izipt pan a piangte leh Ethiopia sumbuk vante leh a tun a sang Seba mite nangma kiangah hong pai-in nangma aa hi ding uh a, amaute in nang hong zui ding uh hi; amaute sikkhau kibulh-in hong pai-in nangma kiangah hong kun ding uh hi. Amaute in nangma kiangah thuum ding uh a, ‘Nangmah bek tawh Pasian omkhawm a, kuamah dang om loin, amah sim loh pasian dang om lo hi,’ hong ci ding uh hi.”
  </para>
  <para style="p">
    <verse number="15" style="v"/>A taktakin, Israelte’ Pasian, Honpa aw, nangmahmah a bucip Pasian na hi hi.
  </para>
  <para style="p">
    <verse number="16" style="v"/>Milim a bawl amaute khempeuh in maizumna thuakin cih nading thei loin om ding uh hi.
  </para>
  <para style="p">
    <verse number="17" style="v"/>Ahih hangin Israel pen Topa in tawntung hotkhiatna tawh honkhia hi; nang in cikmah hunin maizumna na thuak kei ding hi.
  </para>
  <para style="p">
    <verse number="18" style="v"/>Vantungte a piangsakpa (amah Pasian!) leitung piangsakin a bawlpa (a kipsakpa; a awngthawl dingin bawl loin, teen’ nading a, leitung a piangsakpa!) Topa in hih bangin ci hi: “Keimah in Topa ka hi a, kuamah dang om lo hi.
  </para>
  <para style="p">
    <verse number="19" style="v"/>Keimah in mun simtham, khuamialna gam sungah thu ka gen kei hi; Jakob’ suan leh khakte kiangah, ‘A awngthawl mun sungah kei hong zong un,’ ka ci kei hi. Keimah Topa in thuman ka gen a, a man nate ka pulak hi.
  </para>
  <para style="p">
    <verse number="20" style="v"/>“Minam sung panin a suakta lai note aw, nomau kikaikhawmin hong pai un la, hong nai un! Amau’ sing milim a pua kawikawi mite in theihna nei lo uh a, a honkhia thei lo pasian tungah thu ngenngen uh hi.
  </para>
  <para style="p">
    <verse number="21" style="v"/>Na thu uh sung un la, gen un; amaute kikum khawmsak un! Hih thu sawt pekin kua in genkhol ahi hiam? Tang lai-in kua in pulak ahi hiam? Keimah Topa hilo ka hi hiam? Thuman Pasian leh Honpa ahi, kei sim loh Pasian dang om lo hi; kei sim loh kuamah dang om lo hi.
  </para>
  <para style="p">
    <verse number="22" style="v"/>“Leitung mong khempeuhte aw, kei lamah hong kihei un la, hotkhiatna ngah un! Bang hang hiam cih leh keimah in Pasian ka hi a, kuamah dang om lo hi.
  </para>
  <para style="p">
    <verse number="23" style="v"/>Keimahmah ka kiciam khin a, a kikhel kik nawn lo ding thu in, ‘Keima mai-ah mi khempeuh hong khukdin ding a, keima tungah thuman dingin hong kiciam ding uh hi,’ cihna, kei’ kam sung panin thumanna tawh pusuak khia khin zo hi.
  </para>
  <para style="p">
    <verse number="24" style="v"/>“Topa’ hang bekin dikna leh thahatna kingah hi, hong kici ding hi; kei hong mudahte khempeuh mindai-in maizum ding uh hi.
  </para>
  <para style="p">
    <verse number="25" style="v"/>Israel suan leh khakte khempeuh in Topa’ hangin midik tangin a kisial ding uh hi.”
  </para>
  <chapter number="46" style="c"/>
  <para style="p">
    <verse number="1" style="v"/>Bel pasian puksukin, Nebo pasian kunsuk a, tua milimte pen ganhing leh bawngte tungah kipua hi; note’ puak hih nate pen, a gim mahmah ganhingte tungah vangik om bangin note’ tungah hong gik hi.
  </para>
  <para style="p">
    <verse number="2" style="v"/>Amaute kunin, amaute puksuk khawm uh a, amaute in vangik pengsak thei lo uh a, amaute mahmah zong galte’ matna sungah tung uh hi.
  </para>
  <para style="p">
    <verse number="3" style="v"/>“Na suah-a kipan kong tawi, gilsung pan-a kong puak, Jakob innkuan, Israel innkuan a suakta laite khempeuh aw, keima thu hong ngai un;
  </para>
  <para style="p">
    <verse number="4" style="v"/>na tek dongun keimah in Amah ka hi a, na sam uh a kan hun dongin note kong kem ding hi. Ka bawl khin a, ka don ding hi; keimah in hong tawi-in kong honkhia ding hi.
  </para>
  <para style="p">
    <verse number="5" style="v"/>“Note in kei, kua tawh hong kibang sakin hong kikim sak ding a, ka kibatpih dingin kua tawh hong enteh ding na hi uh hiam?
  </para>
  <para style="p">
    <verse number="6" style="v"/>Sumbawm panin khamte uang zatin tawi-tehna tawh ngunte a tehkhiate in kham seekpa cial a, amah in tua nate pen pasian-in seeksak hi; tua ciangin amaute kunin tua milim bia uh hi.
  </para>
  <para style="p">
    <verse number="7" style="v"/>Amaute in tua pasian pen a liangko tung uhah ngato-in pua uh a, ama om nading munah amaute in koih a, tua lai-ah om niloh hi; ama omna panin amah kinkhia thei lo hi. Mi khatpeuh in amah sam leh amah in dawng thei lo a, ama lungkhamna panin zong honkhia thei lo hi.
  </para>
  <para style="p">
    <verse number="8" style="v"/>“Thu a palsat mite aw, hih thu phawkin ngaihsun un la, lungngai pha un.
  </para>
  <para style="p">
    <verse number="9" style="v"/>Hun lui nate phawk un; bang hang hiam cih leh keimah in Pasian ka hi a, a dang om lo hi; keimah in Pasian ka hi a, kei tawh a kibang a dang om lo hi.
  </para>
  <para style="p">
    <verse number="10" style="v"/>A kipat cilin a tawp nading thu ka pulak a, tanglai pek panin a piang nai lo nate genin, ‘Ka ngimna kip ding a, ka sepnop khempeuh ka sem ding hi,’ ka ci hi.
  </para>
  <para style="p">
    <verse number="11" style="v"/>Nisuahna gam panin sasialne vasa khat samin, keima thu a sem khia dingin gamlapi panin mi khat ka sam hi. Thu ka gen khin a, ka tungsak ding hi; ka geel khin a, ka sem ding hi.
  </para>
  <para style="p">
    <verse number="12" style="v"/>“Dikna tawh a kigamlate, a lungsim khauh mite aw, ka thu hong ngai un:
  </para>
  <para style="p">
    <verse number="13" style="v"/>Ka dikna kong tungsak ta a, gamla nawn lo hi; ka hotkhiatna zekai lo ding hi; keima minthan’na ahi Israel adingin, Jerusalem ka honkhia ding hi.”
  </para>
  <chapter number="47" style="c"/>
  <para style="p">
    <verse number="1" style="v"/>Nungak a bang Babilon aw, hong paisuk in la, leivui lakah tu in; nungak a bang Khaldea aw, tokhom om lohna lei lakah hong tusuk in! Bang hang hiam cih leh nang pen, a moi milmel, a ngeek dikdek, hong kici nawn lo ding hi.
  </para>
  <para style="p">
    <verse number="2" style="v"/>An gawina suangte la in la, an gawi in; na kikhuhna puan lakhia in la, na nik na puan suah-in gunte kantan in.
  </para>
  <para style="p">
    <verse number="3" style="v"/>Na selsim teng kilang ding a, na maizumna teng kimu ding hi. Keimah in kong thukkik ding a, kuamah ka zah kei ding hi.
  </para>
  <para style="p">
    <verse number="4" style="v"/>Eite hong Tanpa— Vanglianpen Topa cihna min a neipa— in Israelte’ Siangtho Pa ahi hi.
  </para>
  <para style="p">
    <verse number="5" style="v"/>Babilon aw, gamdai takin tu in la, khuamialna sungah pai in; bang hang hiam cih leh nang pen, kumpi gamte’ kumpinu hong kici nawn lo ding hi.
  </para>
  <para style="p">
    <verse number="6" style="v"/>Ka mite’ tungah ka heh a, keima luah gamh ka ninsak hi; nangma khut sungah amaute kong pia a, nang in amaute na hehpih kei hi; a khangham mite tungah na hakkol na giksak mahmah hi.
  </para>
  <para style="p">
    <verse number="7" style="v"/>Nangmah in, “Kei pen, tonu ka hi tawntung ding hi,” ci na hih manin hih thute na lungsim ah koih loin, bang thu piang thei cih zong na ngaihsun kha kei hi.
  </para>
  <para style="p">
    <verse number="8" style="v"/>Tua ahih ciangin tu-in, a nuam bek a ut, lungmuang tak-a a tu hit-hiat, na lungsim sungah, “Keimah hi’ng, kei sim loh midang om kei’ meigongin om kei ning, ta-khuai cih zong sin kei ning,” a ci khuapi aw, hih thu za in:
  </para>
  <para style="p">
    <verse number="9" style="v"/>Aisan siamnate leh mibum siamna vang lianpi na neih hangin ta khuaisuahna leh meigon’na, hih thu nihte thakhat thu-in ni khat sungin a kicing takin nang tungah hong tung veve ding hi.
  </para>
  <para style="p">
    <verse number="10" style="v"/>Na gitlohna ah nang na lung muang a, “Kuamah in kei hong mu lo hi,” na ci hi; na pilna lehna theihnate in lam hong pialsak a, na lungsim sungah, “Keimah hi’ng, kei sim loh midang om kei,” na ci hi.
  </para>
  <para style="p">
    <verse number="11" style="v"/>Ahih hangin nangmah in na beisak theih loh tuahsiatna na tungah hong tung ding hi; nangmah in maisakna na ngah theih loh gimna nang tungah hong tung ding hi; nang in a thu na theih hetloh siatna na tungah thakhatin hong tung ding hi.
  </para>
  <para style="p">
    <verse number="12" style="v"/>Na neu lai-a kipan na sep ahi na mibumna leh na aisannate ah kip takin om in; phattuamna na ngah kha ding a, mite na lausak zo kha ding hi.
  </para>
  <para style="p">
    <verse number="13" style="v"/>Nang tungah hong kilak thu tampite in nang hong gimsak hi; vantungte a seh-in khenin, aksite en a, khadet simin nang tunga thu piang ding hong genkhol mite ding sak in la, nangmah kihonsak in.
  </para>
  <para style="p">
    <verse number="14" style="v"/>En in, amaute pen buhkung tawh kibang uh a, mei in amaute kangtum hi; meikuang’ vangliatna panin amau leh amau kihontawm thei lo uh hi. Hih pen khua lum nading mei-am hi lo a, awi ding mei zong hi lo hi.
  </para>
  <para style="p">
    <verse number="15" style="v"/>Nang tawh na a semkhawm, na neu lai-a kipan nang tawh na a semkhawmte tungah hih thute hong tung ding hi; amaute pen amau’ tum ciatah zauvak uh hi; nang hong hon ding kuamah om lo hi.
  </para>
  <chapter number="48" style="c"/>
  <para style="p">
    <verse number="1" style="v"/>Israel min tawh a kilo, Judah sung pan-a a piangkhia; Topa’ min tawh thuciam in Israel min lo napi-in, thuman thutak tawh Israel Pasian a pulak lo, Jakob innkuan aw, hih thu ngai un.
  </para>
  <para style="p">
    <verse number="2" style="v"/>Note tua bang hi napi-in, khuapi siangtho sunga a teeng mite hi a, Israel Pasian i muang hi. Ama min in vanglian Topa ahi hi, ci-in na kisathei zaw lai uh hi.
  </para>
  <para style="p">
    <verse number="3" style="v"/>“A masa lam-a nate thu tanglai-in ka gen a, keima kam panin tuate gingkhia-in ka kithehthang sak hi; tua ciangin thakhat thu-in keimah in ka sem a, hong piang hi.
  </para>
  <para style="p">
    <verse number="4" style="v"/>Note pen paupeng-in, na ngawng uh sik thagui bang hi-in, na taltang uh sumngo banga sak a hihna thei ka hih manin,
  </para>
  <para style="p">
    <verse number="5" style="v"/>note in, ‘Ka milim un hihte bawl a, a kisui ka milim leh a kisung ka milim un thu pia hi,’ na cih theih loh nadingun tanglai-a kipanin hih thute note tungah kong gen a, tuate hong pian’ ma-in note tungah kong zasak khol hi.
  </para>
  <para style="p">
    <verse number="6" style="v"/>“Ka gensa thu khempeuh hong tung ta a, Ka gennate man hi, na cih ding uh hi ta hi. Tu-a kipanin, na a thakte, na theih ngei loh uh hong tung ding a ki-im nate, kong gen ding hi.
  </para>
  <para style="p">
    <verse number="7" style="v"/>Hihte pen, tu hunin a piangsak ka hi a, a beisa hun ah hih bang piang nai lo hi. A piang khinsa thu hi leh, ka theih uh thu hi, na ci kha ding uh hi.
  </para>
  <para style="p">
    <verse number="8" style="v"/>Note pen a lehheek thei na hih lam uh ka thei a, na suah tung uh akipan mi lehdo thei na hihna uh ka thei hi. Tua ahih manin tanglai akipan na bil uh kihong ngei lo a, zong na thei ngei kei uh hi.
  </para>
  <para style="p">
    <verse number="9" style="v"/>“Note kong suksiat khak loh nadingin ka min ka ngaihsutna tawh ka hehna diah-in, keimah hong kiphatna ka ngaihsutna-in note tungah ka ki-ip hi.
  </para>
  <para style="p">
    <verse number="10" style="v"/>En un, meikhuk sungah ngun a kisian’sak bangin, gimna meikhuk sungah note kong ze-et hi. Ahi zongin note pen bangmah-a kimang lo na hihna uh hong kimu khia hi.
  </para>
  <para style="p">
    <verse number="11" style="v"/>Keimah ka kikhualna, keimah ka kingaihsutna-in hih bangin kong hih hi; bang hang hiam cih leh ka min a siat ding kilawm ahi hiam? Midang khat tungah keima minthan’na ka pia kei ding hi.
  </para>
  <para style="p">
    <verse number="12" style="v"/>“Jakob leh keima hong sap Israelte aw, ka thu ngai un! Kei in amah ka hi a, keimah in a masa hi-in, keimah in a nunung zong ka hi hi.
  </para>
  <para style="p">
    <verse number="13" style="v"/>Ka khut in leitung bulpi koih a, ka khut taklam in vantungte zal hi; amaute ka sap ciangin amaute omkhawm pah uh hi.
  </para>
  <para style="p">
    <verse number="14" style="v"/>“Note khempeuh kikhawm un la, hong za un! Amaute’ lakah kua in hih ka sep ding nate genkhol thei ahi hiam? Ka teel kipawl pihpa in Babilon tungah keima ngimna sem ding a, Khaldea mite’ lang khatah kei ka pang ding hi.
  </para>
  <para style="p">
    <verse number="15" style="v"/>Kei, keimah in thu genin amah ka sam a, kei in amah ka paipih a, amah a daupai ding hi.
  </para>
  <para style="p">
    <verse number="16" style="v"/>Kei kiangah hong nai un la, hih thu za un: a kipat cil-a kipanin a simthamin thu ka gen kei a, tua thu hong pian’ akipanin kei ka om hi. (Tu-in Topa Pasian in a Kha tawh kei hong sawl hi.)
  </para>
  <para style="p">
    <verse number="17" style="v"/>Israelte’ Siangtho Pa, nangmah hong Tan, Topa in: Keimah in, phattuamna na ngah nading a, a hong hilh, na zuih ding a, kilawm lampi-ah a hong paipih Topa na Pasian ka hi hi.
  </para>
  <para style="p">
    <verse number="18" style="v"/>Ka thupiakna a ngai hi hoh leteh! Nangma nopsakna pen gunpi bang ding a, na thumanna pen tuipi tuihualte tawh kibang ding hi;
  </para>
  <para style="p">
    <verse number="19" style="v"/>na suan leh khakte sehnel zah pha-in, na tu leh tate sehnel vui zah pha ding hi; keima mai-ah amaute’ min kiphiat khia lo, kisusia ngei lo ding hi,” a ci hi.
  </para>
  <para style="p">
    <verse number="20" style="v"/>Babilon panin paikhia-in, Khaldea gam panin tai in la, lungdamna tawh hih thu gen in la, tangko-in leimong dongin puak in; “Topa in ama nasem Jakob tankhia khin zo!” ci-in gen in.
  </para>
  <para style="p">
    <verse number="21" style="v"/>Amah in sehnel gam kantanin amaute a paipih ciangin a dang uh taak lo hi; suangpi panin amau adingin amah in tui luangsak hi; amah in suangpi khangkham sak a, tui phulkhia hi.
  </para>
  <para style="p">
    <verse number="22" style="v"/>“Tua ahih ciangin mi gilote’ adingin nopna om lo hi,” Topa in ci hi.
  </para>
  <chapter number="49" style="c"/>
  <para style="p">
    <verse number="1" style="v"/>Tuipi kulh gamte aw, ka thu ngai un la, gamlapi-a om mihingte aw, ngai un. Ka suah ma-in Topa in kei hong sam a, ka nu’ sungah ka om lai-in amah in ka min hong phuak hi.
  </para>
  <para style="p">
    <verse number="2" style="v"/>Amah in ka kam, namsau hiam bangsak a, ama khut liim tawh kei hong hu hi; amah in a kinawtngil thaltang bangin kei hong bawl a, a hiamsa-in zat pah dingin a thallawng sungah kei hong koih hi.
  </para>
  <para style="p">
    <verse number="3" style="v"/>Amah in kei kiangah, “Nang in, keima liatna a kilangsak ding ka nasempa Israel na hi hi,” hong ci hi.
  </para>
  <para style="p">
    <verse number="4" style="v"/>Ahih hangin keimah in, “Na ka sem a, ahi zongin a kiman’na om lo hi; Ka thatang khempeuh ka beisak a, ahi zongin bangmah ka tangtun kei hi. Ahi zongin ka ngah ding na, Topa’ khut sungah om a, ka sepna thaman Pasian kiangah om hi.
  </para>
  <para style="p">
    <verse number="5" style="v"/>Ama kiangah Jakob paipih kik a, ama kiangah Israelte a kikaihkhop theih nadingin, Topa’ mai-ah kei hong kipahtawi a, Pasian pen keima thahatna suak-in, ama nasem dingin ka nu gilsung panin keimah hong piangsak Topa in tu-in thu hong gen a—
  </para>
  <para style="p">
    <verse number="6" style="v"/>amah in, “Jakob minamte a laamto ding leh ka kepsa Israel mite a ngei uh a bangsak kik ding in keima nasem na hihna pen a baih lua mahmah nasep ahi hi; keima hotkhiatna in lei mong dong a tun’ theih nadingin Gentailte tungah khuavak dingin nang kong pia ding hi,” hong ci hi.
  </para>
  <para style="p">
    <verse number="7" style="v"/>Israel a Tankhia-pa leh ama Siangtho Pa ahi Topa in, nakpi takin simmawhna a thuak, minamte in a muhdah, gam ukte’ nasempa tungah: “Nangmah hong teel, Israelte’ Siangtho Pa, a thuman Topa’ hangin, mite na hotkhiatna thu kumpite in a muh ciangun zahtakna tawh na mai-ah hong ding ding uh a, na mai-ah uliante, hong kun ding uh hi,” hong ci hi.
  </para>
  <para style="p">
    <verse number="8" style="v"/>Topa in ama mite kiangah, “Note hotkhiat ding hun a tun ciangin maipha kong pia ding a, huhna nong ngetna uh kong pia ding hi. Note hong kemin kong hu ding a, note tung tawnin mi khempeuh tawh thuciamna ka bawl ding hi. A kinusia na gam puahpha in a sung uhah, note a luah dingin kong teengsak kik ding hi.
  </para>
  <para style="p">
    <verse number="9" style="v"/>Thongkia mite tungah, ‘Hong paikhia un,’ ci-in, khuamial sunga om mite tungah, ‘Hong pusuak un,’ ka ci ding hi. Amaute pen lam tawntung ah an a ne, mualpawn a sang munte khempeuh ah, nuam takin a gamta tuute tawh kibang ding uh hi.
  </para>
  <para style="p">
    <verse number="10" style="v"/>Amaute gil kial lo, dangtak lo ding uh a, huihsa in hita leh nisa in hita leh amaute sukha lo ding hi, bang hang hiam cih leh amaute a hehpihpa in amaute lamkaih ding a, lui tui kiangah amaute paipih ding hi.
  </para>
  <para style="p">
    <verse number="11" style="v"/>Keimah in ka mite’ adingin mual liante kantanin lampi ka ziik sak ding a, ka lam lianpite ka phongto ding hi.
  </para>
  <para style="p">
    <verse number="12" style="v"/>Ka mite a gamlapi panin hong pai ding uh a, leilu lam gam leh nitumna lam gamte panin hong pai-in, pawl khatte, leitaw lam Sinim gam panin hong ciah ding uh hi,” a ci hi.
  </para>
  <para style="p">
    <verse number="13" style="v"/>Vantung aw, lungdamin la sa un, leitung aw, lungdamin diang in; mual liante aw, lungdamin la sa-in awng khia un! Bang hang hiam cih leh Topa in ama mite hehnem ta a, gimna a thuak ama mite hehpih ding hi.
  </para>
  <para style="p">
    <verse number="14" style="v"/>Ahih hangin Jerusalem mite in, Topa in eite hong nusia khin a, i Topa in eite hong mangngilh khin hi,” a ci uh hi.
  </para>
  <para style="p">
    <verse number="15" style="v"/>Ahih hangin Topa in, “Ama gilsung pan-a a suak nau hehpih lo ding zahin nupi khat in ama nawi a teep naungek mangngilh thei ding ahi hiam? Hihte nangawn in mangngilh kha thei ding hi, ahi zongin ke’n kong mangngilh kei ding hi.
  </para>
  <para style="p">
    <verse number="16" style="v"/>Jerusalem aw, ka khut peekte sungah nang kong gelh khin zo a, na kulhpite ka mai-ah om den hi.
  </para>
  <para style="p">
    <verse number="17" style="v"/>Nang hong bawlte in nang hong susiate nuai-siah ta uh a, nang hong siasakte nang kiang panin taikhia ta uh hi.
  </para>
  <para style="p">
    <verse number="18" style="v"/>Na kimkotah khuadak to in la, mu in; na mi khempeuh hong kikhawm uh a, nang kiangah amaute hong ciah uh hi. Keimah in a nungta Topa ka hih mah bangin, na mite khempeuh hangin na kisial ding a, mothak nu in a zat bangin amaute khempeuh kizepna-in na ok ding hi.
  </para>
  <para style="p">
    <verse number="19" style="v"/>“A kisia, a kinusia nangma munte leh a kisusia nangma gamte in, nangma tunga a teeng mite’ adingin kawcik lua taktak ding a, nang hong valhtum mite pen gamlapi-ah om ding uh hi.
  </para>
  <para style="p">
    <verse number="20" style="v"/>Na kikhen uh hun, na dah hun sungun a suak mite in nangma kiangah, ‘Kote’ adingin mun kawcik lua hi; ka om nading uh mun hong bawlsak in,’ hong ci ding uh hi.
  </para>
  <para style="p">
    <verse number="21" style="v"/>Tua ciangin nang in na lungsim sungah: ‘Kua in kei adingin hihte hong hin’ khiatsak ahi hiam? Kei dah in tang-awl-in ka om a, sal-in hong kikoihin, hong kinial hi, hihte kua in hong khoisak ahi hiam? En un, keimah guakin hong kinusia hi; tua ahih ciangin koi lai panin hihte hong piang ahi hiam? na ci ding hi,” a ci hi.
  </para>
  <para style="p">
    <verse number="22" style="v"/>Topa Pasian in: “En un, Gentailte tungah ka khut ka laamto ding a, mite tungah ka lim ka lakto ding hi; amaute in a ang sung uhah na tapate tawi-in hong paipih ding uh a, a liangko tung uhah na tanute hong pua ding uh hi.
  </para>
  <para style="p">
    <verse number="23" style="v"/>Kumpite pen nang hong kem pate hi ding a, kumpinute pen nang hong khoi na nute hi ding hi. Amaute in a maitang uh lei lak ngatin nang kiangah hong kun ding uh a, na khe-a leivuite liak ding uh hi. Tua ciangin keimah in Topa ka hihna na thei ding hi; kei sungah a lamente maizum lo ding hi,” a ci hi.
  </para>
  <para style="p">
    <verse number="24" style="v"/>Galhangpa kiang panin nate kilakhia zo ding a, thu khauhpa’ mat mite kihonkhia zo ding ahi hiam?
  </para>
  <para style="p">
    <verse number="25" style="v"/>Topa in: “A galhangpa’ mat salte kilakhia ding a, thu khauhpa’ na kilakhia ding hi; nang hong dem mite ke’n ka dem ding a, na tate ka honkhia ding hi.
  </para>
  <para style="p">
    <verse number="26" style="v"/>Nang hong nengniam mite pen amau’ satak mah ka ne sak ding a, zukham bangin amau’ si mah kham ding uh hi. Tua ciangin, kei pen, Jakob’ Vanglian Pa, nang hong Tankhiapa, nang hong Honpa Topa ka hihna mi khempeuh in thei ding hi,” a ci hi.
  </para>
  <chapter number="50" style="c"/>
  <para style="p">
    <verse number="1" style="v"/>Topa in: “Amah ka ciahsakna, na nu a kimakna lai koi-ah om ahi hiam? Tua ahih kei leh, nang kong zuakna ka lei batnate koi pen ahi hiam? En un, nomau’ mawhna hangin note hong kizuak a, nomau’ khialhna hangin na nu uh kipaikhiasak hi.
  </para>
  <para style="p">
    <verse number="2" style="v"/>Bang hangin, kong pai ciangin mi khat zong om lo ahi hiam? Kong sap ciangin hong dawng ding khat zong om lo ahi hiam? Hong hon zo lo zah dingin ka khut tom lua ahi hiam? Tua ahih kei leh note khahkhiatna ding thahatna nei lo ka hi hiam? En un, keima taiina tawh tuipi ka keusak a, gunte pen sehnel gam ka suaksak hi; tui om loh manin a ngasate uih a, dangtakin si uh hi.
  </para>
  <para style="p">
    <verse number="3" style="v"/>Vantungte khuamial ka silhsak a, amau’ kituam nadingin puanhampi ka bawl hi,” a ci hi.
  </para>
  <para style="p">
    <verse number="4" style="v"/>Thugenna tawh a lunggim mite tha a pia thei kammal ka theih nadingin, Topa Pasian in ka gen ding thu hong hilh khin hi. Ama hong hilhnate a ngai dingin zingsang simin hong phong hi.
  </para>
  <para style="p">
    <verse number="5" style="v"/>Topa Pasian in ka bil hong honsak a, amah ka lehdo kei a, ka nungngat kei hi.
  </para>
  <para style="p">
    <verse number="6" style="v"/>Hong satte tungah ka nung ka dawh a, ka khamul hong kai mite tungah ka paang ka dawh hi; maizumna leh cilphihna panin ka maitang ka hei kei hi.
  </para>
  <para style="p">
    <verse number="7" style="v"/>Bang hang hiam cih leh Topa Pasian in kei hong huh hi; tua ahih ciangin cih nading thei loin ka om kei hi; tua ahih ciangin ka mai pen a sak suang ka bangsak a, kei hong maizum sak lo ding hi, ci-in ka thei hi;
  </para>
  <para style="p">
    <verse number="8" style="v"/>ka thumanna a langsakpa Pasian a nai-ah hong om hi; kei langah kua’n hong mawhsak ding ahi hiam? Thukhen zumah kimaisak nung, Thukhen zumah kua’n hong khia nuam ahi hiam? Hong langpang dingin hong kuan ta hen.
  </para>
  <para style="p">
    <verse number="9" style="v"/>En un, Topa Pasian in kei hong huh hi; kua in kei mawh hi ci-in gen thei ding ahi hiam? En un, amaute khempeuh puan bangin paatkhia ding uh hi; nget in amaute netum ding hi.
  </para>
  <para style="p">
    <verse number="10" style="v"/>Topa kihta a, a nasempa’ thu a mangte khempeuh in, khuamial sungah khuavak nei loin na pai hangun, Topa muang un la, Pasian suan’ in nei un.
  </para>
  <para style="p">
    <verse number="11" style="v"/>Ahih hangin mei vaksak a, meilah kuang a kiguan note khempeuh aw, tu-in na meivakna leh na meilah kuang pana khuavak sungah pai-in, kalsuan un; hih in ka khut pana na ngah ding uh ahi hi. Lungkhamin na lumsuk ding uh hi.
  </para>
  <chapter number="51" style="c"/>
  <para style="p">
    <verse number="1" style="v"/>Dikna a zui, Topa a zongte aw, ngai un; note hong ki-eu khiatna suangpi leh note hong kitawh khiatna khuk en un.
  </para>
  <para style="p">
    <verse number="2" style="v"/>Na pa uh Abraham leh note’ pian’na Sarah ngaihsun dih un; bang hang hiam cih leh khat bek ahih lai takin amah ka sam a, amah thupha pia-in tampi ka phasak hi.
  </para>
  <para style="p">
    <verse number="3" style="v"/>Bang hang hiam cih leh Topa in Zion hehnem ding hi; a kisia ama munte khempeuh puah pha-in, ama gamlakte Eden huan ka bang sak ding a, a kizang thei lo ama gamte Topa’ huan ka bang sak ding hi; ama sungah lungdamna leh kipakna, lungdam kohna leh la sakna aw om ding hi.
  </para>
  <para style="p">
    <verse number="4" style="v"/>“Ka mite aw, ka thugen hong ngai un. Minamte tungah thukham ka hilh a, keima thutan’na in amaute tungah khuavak tun ding hi.
  </para>
  <para style="p">
    <verse number="5" style="v"/>Manlangin hong pai-in amaute ka honkhia ding hi. Ka gualzawh ding hun hong naita hi. Keimah in minamte ka uk ding hi. Tuipi gei-a gamte in kei hong muang uh a, amaute in keima hotkhiat ding hong ngak uh hi.
  </para>
  <para style="p">
    <verse number="6" style="v"/>Dakto-in vantungte en un la, leitung zong ensuk un; bang hang hiam cih leh vantungte in meikhu bangin mangthang-in, leitung in puan bangin paatkhia ding a, ama tunga teengte pen thokang bangin si ding uh hi; ahih hangin keima hotkhiatna kip tawntung ding a, keima dikna bei ngei lo ding hi.
  </para>
  <para style="p">
    <verse number="7" style="v"/>“Thumanna a thei, na lungsim sung uhah keima thu a vom mite aw, ka thu ngai un; mihingte’ kosiatna kihta kei un la, amaute’ simmawhna hangin lungkia kei un.
  </para>
  <para style="p">
    <verse number="8" style="v"/>Bang hang hiam cih leh nget in puan a nektum bangin amaute beimang ding a, lungno in samul puan a pehtum bangin amaute maimang ding hi; ahih hangin keima dikna om tawntung ding a, khang tawntungin ka hotkhiatna kip ding hi.”
  </para>
  <para style="p">
    <verse number="9" style="v"/>Khanglo in, Khanglo in, thakhauh in, Topa’ khut aw; khang sawtpi, hun lui lai-a bangin na vangliatna zangin hong huh in. Rahab a satzan gawppa, gulpi a sunpa nangmah hilo na hi hiam?
  </para>
  <para style="p">
    <verse number="10" style="v"/>Tuipi, tui thukpite a keusak; a kitankhia mite’ kantan dingin tuipi thukte lampi-in a bawlpa nangmah hilo na hi hiam?
  </para>
  <para style="p">
    <verse number="11" style="v"/>Topa tatsa mi a kithehthangte hong ciahkik ding a, lasakna tawh Zion ah hong pai ding uh hi; amaute, lungdam tawntung ding uh a, amaute in lungdamna leh kipakna ngahin dahna leh khuisatna nei nawn lo ding uh hi.
  </para>
  <para style="p">
    <verse number="12" style="v"/>“Kei, keimah in note hong hehnempa ka hi hi; lopa bang ahi, a si thei mi, mihing tate lellelte bang hangin kihta na hi uh hiam?
  </para>
  <para style="p">
    <verse number="13" style="v"/>Vantungte zal-in, lei bulpite a koih note a hong bawl Topa hong mangngilh khin ta na hi uh hiam? Note hong susia dingin a kithawi, no a hong nengniamte’ hehna, bang hangin kihta-in om tawntung na hi uh hiam? Amaute’ hehna in note hong sukha zo het lo ding hi.
  </para>
  <para style="p">
    <verse number="14" style="v"/>Thong sunga kikhum mite kikhah baih ding hi; amaute sau veipi nungta ding uh a, annek tuidawn kitasam lo ding uh hi.
  </para>
  <para style="p">
    <verse number="15" style="v"/>Bang hang hiam cih leh keimah in tuipi tok gawpin tuihualte a hawksak Topa, note’ Pasian ka hi hi—Vanglianpen Topa in ama min ahi hi.
  </para>
  <para style="p">
    <verse number="16" style="v"/>Vantungte zalin, lei bulpi ka phut a, Zion kiangah, ‘Nang in keima mi na hi hi. Na kam ah ka thu kong koih khin a, ka khut lim tawh nang kong hu hi,’ ka ci hi,
  </para>
  <para style="p">
    <verse number="17" style="v"/>Topa’ khut sung panin ama hehna hai a dawn khin, hoina haipi a tawdat dongin a dawn khin Jerusalem aw, nangmah khanglo in nangmah khanglo in la, dingto in.
  </para>
  <para style="p">
    <verse number="18" style="v"/>Na tate khempeuh sung panin nang a hong makaih ding om lo a, na khoisa tapate khempeuh lak panin na khut a hong len ding om lo hi.
  </para>
  <para style="p">
    <verse number="19" style="v"/>Nang tungah siatna leh maiman’na, kialpi leh namsau hih gentheihna thu nih hong tung zo hi—kua in nang hong dahpih ding ahi hiam? kua in nang hong hehnem ding ahi hiam?
  </para>
  <para style="p">
    <verse number="20" style="v"/>Na mite gim khin a, ngenthang sunga sanang a awk bangin lamlian kiu khempeuh ah amaute lum uh hi; Topa’ hehna, na Pasian’ taiina amaute in thuak uh hi.
  </para>
  <para style="p">
    <verse number="21" style="v"/>Tua ahih ciangin gimna a thuak, zu ne lopi-a zukham a bang note in hih thu za un:
  </para>
  <para style="p">
    <verse number="22" style="v"/>Ama mite’ a hu Topa, Topa ahi, na Pasian in hih bangin ci hi: “En un, note’ khut sung panin hoina hai ka lakhia khin hi; ka hehna haipi na dawn nawn kei ding uh hi;
  </para>
  <para style="p">
    <verse number="23" style="v"/>note kiangah, ‘Na tung uhah kong pai theih nadingun kunsuk un,’ hong ci no hong bawlsiate’ khut sungah tua haipi ka koih ding hi; note in na nungzang uh lei lak bangin bawlin, amaute’ pai nadingin kongzing bangin na bawl khin uh hi,” a ci hi.
  </para>
  <chapter number="52" style="c"/>
  <para style="p">
    <verse number="1" style="v"/>Zion aw, khanglo in, khanglo in la, na tha khauhsak in; khuapi siangtho Jerusalem aw, na puan hoihte silh in; bang hang hiam cih leh vun ki-at lo mite leh a nin mite nang sungah hong pai nawn lo ding hi.
  </para>
  <para style="p">
    <verse number="2" style="v"/>A kimancip Jerusalem mite aw, leivui panin kising un la, ding to un; a kiman Zion mite aw, na ngawng panun hong kihenna khaute sut un.
  </para>
  <para style="p">
    <verse number="3" style="v"/>Bang hang hiam cih leh Topa in: “Man nei loin note hong kizuak a, sum pia loin note hong kitankhia ding hi.
  </para>
  <para style="p">
    <verse number="4" style="v"/>Bang hang hiam cih leh Topa Pasian in hih bangin ci hi: Izipt gamah peemta dingin ka mite a masa in pai a, thu om lopi-in Assiria mite in amaute nengniam uh hi.
  </para>
  <para style="p">
    <verse number="5" style="v"/>Tu-in Babilon ah tua mah bangin amaute tungah piang leuleu hi. Thu om lopi-in sal-in om uh hi. Amau a ukte, kihihsakna tawh awng uh a, sunthapai-in keima min kisimmawh hi.
  </para>
  <para style="p">
    <verse number="6" style="v"/>Tua ahih ciangin ka mite in keima min hong thei ding uh a, thu a genkholpa pen keimah ka hihna tua ni ciangin amaute in hong thei ding uh hi; keimah in hih lai-ah ka om hi,” a ci hi.
  </para>
  <para style="p">
    <verse number="7" style="v"/>Thu hoih hong puak, kilemna thu a genzaak, thu hoih thupha hong puak, hotkhiatna thu a genzaak, Zion tungah, ‘Na Pasian in uk hi,’ ci-in mualte kantanin thu hong gente’ khe bangzahin hoih ahi hiam?
  </para>
  <para style="p">
    <verse number="8" style="v"/>Ngai un, na galvilte un a aw uh sangsak a, amaute lungdamin lasa khawm uh hi; bang hang hiam cih leh Zion ah Topa hong pai kikna amaute in maitang kituahin mu uh hi.
  </para>
  <para style="p">
    <verse number="9" style="v"/>A kisia Jerusalem munte aw, lasa-in kiko khawm un; bang hang hiam cih leh Topa in ama mite hehnem ta a, Jerusalem tankhia khin ta hi.
  </para>
  <para style="p">
    <verse number="10" style="v"/>Topa in minam khempeuh mai-ah ama khut siangtho lakkhia khin a, ama mite honkhia hi. Lei mong khempeuh in i Pasian’ hotkhiatna mu ding uh hi.
  </para>
  <para style="p">
    <verse number="11" style="v"/>Kihem un, kihem un, Babilon panin paikhia un la, a nin nate lawng kei un; Topa’ beel leh kuang a puate aw, ama sung panin paikhia un la, nomau kisian’suah tawm un.
  </para>
  <para style="p">
    <verse number="12" style="v"/>Note’ mai-ah Topa pai ding a, Israel Pasian pen note’ nungah hong cingpa hi ding ahih manin, note pen galtai-in paikhia loin, kinawhsa-in na paikhia kei ding uh hi.
  </para>
  <para style="p">
    <verse number="13" style="v"/>Topa in, “En un, ka nasempa pilna tawh gamta-in, amah a lianin kikoihin kilaam to ding a, sang mahmah ding hi.
  </para>
  <para style="p">
    <verse number="14" style="v"/>Mi tampite in amah lamdang sa uh hi— mihing a bang nawn lo zah dongin nakpi takin a mai sia a, mihing a sun nawn lo zah dongin a meel sia hi—
  </para>
  <para style="p">
    <verse number="15" style="v"/>tua ahih ciangin amah in minam tampite dipkua sak ding a, ama hangin kumpite in a kam uh cih ding uh hi; bang hang hiam cih leh amaute tunga a kigen ngei lo nate mu ding uh a, amaute in a zak ngei loh uh nate theitel ding uh hi,” ci hi.
  </para>
  <chapter number="53" style="c"/>
  <para style="p">
    <verse number="1" style="v"/>Tua ciangin mite in, “I zaksa thu kua in um thei ding ahi hiam? Hih bang thu-ah Topa’ vangliatna khut kua in bang ci muh theih ding ahi hiam?
  </para>
  <para style="p">
    <verse number="2" style="v"/>Bang hang hiam cih leh amah pen kungno khat leh leikeu sunga zung khat bangin ama mai-ah khangto hi; eite’ et dingin ama’ limin deihhuaina mel nei lo a, eite’ deih dingin hoihna nei lo hi.
  </para>
  <para style="p">
    <verse number="3" style="v"/>Amah pen mite in simmawhin nusia hi; gimna leh natna a thuak mi ahi hi; mite in en nuam loin a mai uh a humsan mipa bangin amah kisimmawh a, eite in amah i thusim kei hi.
  </para>
  <para style="p">
    <verse number="4" style="v"/>Amah in eite’ natna teng thuakin, eite’ gimna teng pua khin taktak hi; ahi zongin eite in amah pen, Pasian in a gimsak, a vuak, gimna a thuakpa-in i ngaihsun hi.
  </para>
  <para style="p">
    <verse number="5" style="v"/>Ahih hangin eite’ khialhna hangin amah kiliamsak a, eite’ mawhna hangin amah kisatnim hi; Ama gimthuakna hangin nopna i ngah a, ama liamna hangin damna i ngah hi.
  </para>
  <para style="p">
    <verse number="6" style="v"/>Eite khempeuh in tuu bangin lam i khial khin a, eite khempeuh eimau san ciatah i pai khin hi; Topa in eite khempeuh’ mawhnate ama tungah suan hi.
  </para>
  <para style="p">
    <verse number="7" style="v"/>Amah kinengniam-in, amah gimna a kithuaksak hangin amah kam khat beek pau lo hi; sa gote kiangah a kipaipih tuuno leh a mul mette mai-ah a kipaipih tuu a ham loh mah bangin, ama kam khat beek pau lo hi.
  </para>
  <para style="p">
    <verse number="8" style="v"/>Nenniamna leh thukhenna tawh amah kipaikhiatpih hi; a hingte’ gam panin amah kikhenkhia-in, ama mite’ khialhna hangin amah in gimna thuak hi, ci-in ama khang mite kua in thei ahi hiam?
  </para>
  <para style="p">
    <verse number="9" style="v"/>Amah in mawhna bawl lo, amah in zuau gen ngei lo napi-in, amaute in, mi gilote tawh hankhuk kibang, siatna bawlte tawh hanphual kibang bawl sak uh hi,” ci uh hi.
  </para>
  <para style="p">
    <verse number="10" style="v"/>Ahih hangin amah a kisatnim ding pen Topa’ deihna ahi hi; amah in natna thuak sak hi; mawhna hangin ama pumpi a kipiak ciangin amah in a suan leh khakte mu ding a, ama khan’ sau ding hi; Topa’ deihna ama khut sungah pung ding hi;
  </para>
  <para style="p">
    <verse number="11" style="v"/>Amah in a thuak khit ciangin nuntakna khuavak mu-in, a lungkim ding hi; ama theihna tawh a dik ka nasempa in mi tampi diktangsak ding a,, amah in amaute’ mawhnate pua ding hi.
  </para>
  <para style="p">
    <verse number="12" style="v"/>Tua ahih ciangin amah pen mi liante tawh nate ka hawmsak ding a, amah in mi hatte tawh nate hawm ding hi; bang hang hiam cih leh amah in sihna dongin a nuntakna piakhia a, khialhna a nei mite tawh kisim khawm hi; ahih hangin amah in mi tampi’ mawhna pua a, khialhna neite’ adingin thuumna bawlsak hi.
  </para>
  <chapter number="54" style="c"/>
  <para style="p">
    <verse number="1" style="v"/>Ta a suak lo a ciing numei aw, lasa in; nausuak natna a thuak ngei lo mi aw, lasa khia in la, lungdamna tawh kiko in! Bang hang hiam cih leh a kinusia nu’ tate pen a kiten’pih nu’ tate sangin tamzaw ding hi, Topa in ci hi.
  </para>
  <para style="p">
    <verse number="2" style="v"/>Na buk mun khan in la, na teen’na puanbukte kizalsak in; cil bawl kei in, na khaute sau sak in la, na khetphimte kip sak in.
  </para>
  <para style="p">
    <verse number="3" style="v"/>Bang hang hiam cih leh taklam leh veilamah nangmah kizeelin, na suan leh khakte in minamte luah ding uh a, a kinusia khuapite mi tawh dim sak ding uh hi.
  </para>
  <para style="p">
    <verse number="4" style="v"/>“Lau kei in, maizumna na thuak kei ding hi; cih nading thei loin om kei in, maizumin nang hong kikoih lo ding hi; bang hang hiam cih leh na khangno lai-a na zumhuaina leh meigon’na hanga hong kikonate na phawk kha nawn kei ding hi.
  </para>
  <para style="p">
    <verse number="5" style="v"/>Bang hang hiam cih leh nangmah hong Bawlpa in na pasal hi a, ama min in Vanglianpen Topa ahi hi; Israelte’ Siangtho Pa in nangmah hong Tankhia-pa hi a, amah pen leitung buppi’ Pasian kici hi.
  </para>
  <para style="p">
    <verse number="6" style="v"/>Khangno lai-a zi neih a kima, kinusia-a a dah zi bangin Topa in nang hong samkik hi, na Pasian in ci hi.
  </para>
  <para style="p">
    <verse number="7" style="v"/>Tomno sung nang kong nusia pak a, ahih hangin hehpihna lianpi tawh nang kong lakik ding hi.
  </para>
  <para style="p">
    <verse number="8" style="v"/>Heh luatna hangin tomno sung nang kiang panin ka maitang ka seel a, ahih hangin tawntung itna tawh nang tungah hehpihna kong nei kik ding hi, nangmah hong Tankhia Topa in ci hi.
  </para>
  <para style="p">
    <verse number="9" style="v"/>“Bang hang hiam cih leh hih pen kei adingin Noah’ hun mah tawh kibang hi: Noah’ tuite leitungah hong pai nawn lo ding ci-a ka kiciam mah bangin nang tungah heh nawn loin nang hong tai nawn lo dingin ka kiciam hi.
  </para>
  <para style="p">
    <verse number="10" style="v"/>Bang hang hiam cih leh mual liante kihemin, mual neute a kikhin zongin nang kiang panin ka itna kip paikhia ngei lo ding a, na nopsakna ding keima thuciamna kiin lo ding hi, nang hong hehpih Topa in ci hi.
  </para>
  <para style="p">
    <verse number="11" style="v"/>“Gimna a thuak, huihpi’ nawk gawp, hehnepna a ngah lo khuapi aw, en in, na suangte, suangvui hoih tawh ka ciang ding a, na bulpite pen suangmanpha tawh ka hih ding hi.
  </para>
  <para style="p">
    <verse number="12" style="v"/>Na khum dawnte suangmanpha tawh, na kulh kongpite suangsan tawh, na kulh khempeuh a manpha suang tawh ka bawl ding hi.
  </para>
  <para style="p">
    <verse number="13" style="v"/>Topa in na tapate khempeuh hilh ding a, na tapate daupai mahmah ding hi.
  </para>
  <para style="p">
    <verse number="14" style="v"/>Thumanna tawh nang hong kikipsak ding hi; nenniamna tawh na kigamla ding a, nang na lau kei ding hi; kihtakna tawh na kigamla ding a, nang nai-ah hong pai lo ding hi.
  </para>
  <para style="p">
    <verse number="15" style="v"/>Mi khatpeuh in kidona a pian’sak leh, tua pen keima kiang pan hilo hi; note tawh kidona a piangsak peuhmah note’ hangin puk ding hi.
  </para>
  <para style="p">
    <verse number="16" style="v"/>En un, pum zaap-in ama kizat nading ciat a sem dingin hiam a bawl siksekpa ka piangsak khin hi. A susia dingin a susia gawp theipa zong ka piangsak khin hi;
  </para>
  <para style="p">
    <verse number="17" style="v"/>nangmah do nading a, a kibawl hiam peuhmah mavang lo ding a, thukhenna sungah nangma langa a pang mi khempeuh na nial gawp zo ding hi. Hih in, Topa’ nasemte’ gamluah leh keima kiang pan-in amaute’ dikna a kilahna ahi hi, Topa in ci hi.”
  </para>
  <chapter number="55" style="c"/>
  <para style="p">
    <verse number="1" style="v"/>A dangtak mi peuhmah tui phualah hong pai un; an nei lote aw, hong pai-in lei un la, ne un! Hong pai un, sum leh a man ding pia loin leenggahzu leh bawngnawi lei un.
  </para>
  <para style="p">
    <verse number="2" style="v"/>An ahi lo nate’ adingin bang hangin na sum uh zang a, hong gilvah sak thei lo nate adingin bang hangin na sem na hi uh hiam? Keima thu lim takin ngai-in, a hoih nate ne un la, an limte ah nuamsa-in om un.
  </para>
  <para style="p">
    <verse number="3" style="v"/>Ka mite aw, ka thu ngai un la, kei kiangah hong pai un; nuntakna na ngah theih nadingun hong za un; David tungah ka kamciam mah bangin, keima itna kip ahi tawntung thuciamna note tawh ka bawl ding hi.
  </para>
  <para style="p">
    <verse number="4" style="v"/>En un, amah pen mite tungah teci ding, mite a makai ding leh a ukpa dingin ka koih hi.
  </para>
  <para style="p">
    <verse number="5" style="v"/>En un, note in na theih loh uh minamte na sam ding uh a, amah in note hong minthang sak zo ahih manin, Topa na Pasian leh Israelte’ Siangtho Pa’ hangin note hong thei lo minamte note kiangah hong tai ding uh hi.
  </para>
  <para style="p">
    <verse number="6" style="v"/>“A kimuh theih hun lai-in Topa zong un la, a nai om lai-in amah sam un;
  </para>
  <para style="p">
    <verse number="7" style="v"/>mi gilopa ama gitlohna nusia sak un la, thuman lopa ama ngaihsutna nusia sak un; amah in a hehpih theih nadingin Topa tung leh i Pasian tungah amah paikik sak un, bang hang hiam cih leh a mawhna maisiangsak ding hi.
  </para>
  <para style="p">
    <verse number="8" style="v"/>Bang hang hiam cih leh keima ngaihsutnate nomau’ ngaihsutna bang hi lo a, ka paiziate nomau’ paizia bang hi lo hi, Topa in ci hi.
  </para>
  <para style="p">
    <verse number="9" style="v"/>Vantungte pen leitung sangin a san’ zawk mah bangin, keima paiziate, nomau paizia sangin sangzaw a, ka ngaihsutnate, nomau’ ngaihsutna sangin sangzaw hi.
  </para>
  <para style="p">
    <verse number="10" style="v"/>“Bang hang hiam cih leh vantung panin guahtui leh vuuk hong pai-in, amaute ciahkik loin leitung kawtsakin, kungnote meengin selkhia sak a, khaivawhpa khaici pia-in a nepa tungah an a piak mah bangin,
  </para>
  <para style="p">
    <verse number="11" style="v"/>keima kam panin a paikhia ka thu zong tua mah bang ding hi; a hawmpi-in kei kiangah hong tungkik lo ding a, keima ngimna-sa bangin tangtung sakin, amah ka sawlna thu tangtun’ ding hi.
  </para>
  <para style="p">
    <verse number="12" style="v"/>“Bang hang hiam cih leh lungdamna tawh Babilon panin na paikhia ding uh a, nopsakna tawh hong kipaikhiatpih ding hi; note mai-a mual liante leh mual neute in lasa-in awng ding uh a, gamsunga sing khempeuh in a khut uh beeng ding uh hi.
  </para>
  <para style="p">
    <verse number="13" style="v"/>Ling tangin taksing hong po ding a, lingkung tangin mui kung hong po ding hi; tua pen Topa’ adingin phawk tawntungna, a kilakhia lo ding a tawntunga om lim khat hi ding hi,” a ci hi.
  </para>
  <chapter number="56" style="c"/>
  <para style="p">
    <verse number="1" style="v"/>Topa in hih bangin ci hi: “Sawt loin note hong honkhia ding a, ka dikna hong lakkhia ding ka hih manin thutang un la, thumanin gamta un.
  </para>
  <para style="p">
    <verse number="2" style="v"/>Hih banga a gamta mite, hih thu a lenkip mihingte, sabbath tangin a siasak lote, siatna bawl nading panin a kikemte in thupha ngah mi ahi hi,” a ci hi.
  </para>
  <para style="p">
    <verse number="3" style="v"/>Topa pawlin a beel gamdang mipa in, “Topa in ama mite kiang panin kei hong khenkhia taktak ding hi,” ci kei hen la; a kiget mipa in, “En un, keimah in Pasian mite lakah a kihel thei ding ka hi kei hi,” ci kei hen.
  </para>
  <para style="p">
    <verse number="4" style="v"/>Bang hang hiam cih leh Topa in hih bangin ci hi: “Keima sabbath nite tangin, kei hong lungdamsak thei nate teel a, ka thuciamna a lenkip a kiget mite tungah,
  </para>
  <para style="p">
    <verse number="5" style="v"/>ka innsung leh ka huang sungah tapa leh tanute sangin a hoihzaw phawkna leh min ka pia ding a, a mang ngei nawn lo ding tawntung min, amaute tungah ka pia ding hi.
  </para>
  <para style="p">
    <verse number="6" style="v"/>“Ama na a sem ding, Topa’ min a it ding, ama nasem hi dingin Topa pawlin a beel gamdang mite, sabbath ni tangin a siasak lo mi, ka thuciamna a lenkip mi peuhmah—
  </para>
  <para style="p">
    <verse number="7" style="v"/>hih mite ka mual siangtho ah paipihin keima thungetna inn sungah ka lungdam sak ding a, amaute’ meihal biakna leh biak piaknate ka biakna tau tungah kisang ding hi; bang hang hiam cih leh ka inn pen mi khempeuh’ adingin thungetna inn kici ding hi.
  </para>
  <para style="p">
    <verse number="8" style="v"/>Israel a kikhenthangte a kaikhawm Topa Pasian in, a kikaikhawmsa mite banah midangte ama kiangah ka kaikhawm lai ding hi, ci hi,” a ci hi.
  </para>
  <para style="p">
    <verse number="9" style="v"/>Lo sunga om ganhing khempeuhte— gamlak-a om ganhing khempeuhte aw, a netum dingin hong pai un.
  </para>
  <para style="p">
    <verse number="10" style="v"/>Ama galvilte mit taw uh a, amaute khempeuh in bangmah thei lo uh hi, amaute khempeuh ui a ham thei lote hi uh a, amaute in tawng thei lo uh hi, mot paupau, lum lum, lu su-su-in om nuam sa uh hi.
  </para>
  <para style="p">
    <verse number="11" style="v"/>Uite in nakpi takin duhna lian nei uh a, amaute in kham hun cih nei ngei lo uh hi. Tuucingte in zong thu theihna nei lo uh hi; amaute khempeuh amau tum ciatin gamta uh a, a vekpi-un amaute’ ngah nading lam lam ciatah kihei uh hi.
  </para>
  <para style="p">
    <verse number="12" style="v"/>Amaute in, “Hong pai un leenggahzu la ni, kham theih zu ne-in gilvah ni; zing ciangin zong tu ni mah bangin gen zawh lohin nuam ding hi,” ci uh hi.
  </para>
  <chapter number="57" style="c"/>
  <para style="p">
    <verse number="1" style="v"/>Thuman mipa si a, kuamah in a lungsim sungah tua thu ngaihsutin nei lo hi, kuamah in a theih loh kalin thuman mite si uh hi. Bang hang hiam cih leh tuahsiatna panin thuman mipa kilakhia a;
  </para>
  <para style="p">
    <verse number="2" style="v"/>nopsakna sungah amah tum hi, thutang-a gamta mite in a sihna uhah nopna ngahin tawlnga uh hi.
  </para>
  <para style="p">
    <verse number="3" style="v"/>No, aisan numeite’ tapate, numei tawh a mawh mite leh numei pangtatte’ tu-le-tate aw, hih lai-ah hong nai un.
  </para>
  <para style="p">
    <verse number="4-5" style="v"/>Note in kua mawlpih gawpgawp na hi uh hiam? Kua’ tungah na kam uh ka beba-in na leii uh phen na hi uh hiam? Tawsaw kung lak, singkung hing khempeuh nuai-ah pasian biakna-in nu-le-pa mawhna a bawl, kuam sung, suanghawm nuaite-ah a tate uh a that note pen, khialhna’ tate, zuauna’ tu-le-tate hilo na hi uh hiam?
  </para>
  <para style="p">
    <verse number="6" style="v"/>Kuam sunga suangmaite lakah milimte na la uh a, tua suangmaite na bia uh hi. Tuate tungah tui tawh biak piakna sungin, an tawh biak piakna na paipih uh hi. Hih thute’ hangin kei lungdam ding ka hi hiam?
  </para>
  <para style="p">
    <verse number="7" style="v"/>A lian a sang mual tungah nu-le-pa mawhna na bawl uh a, tua munah biakna pia dingin na paito uh hi.
  </para>
  <para style="p">
    <verse number="8" style="v"/>Kongkhak leh kongkhakmung nungah nangmah in na milimte na suang hi; nang in keimah hong nusia-in, na puante na suah a, nang hong luppih dingin na cialte tawh na lupna zai deda tungah na kahto uh a, tua lai-ah na hukna teng na kamsak hi.
  </para>
  <para style="p">
    <verse number="9" style="v"/>Molek kiangah pai dingin sathau tawh khual na zin a, na paknamtuite tawh na siam tawpin na kipuah hi; nang in gamlapi-ah na kamtaite na sawl a, Leinuai dong nangawn ah na sawl hi.
  </para>
  <para style="p">
    <verse number="10" style="v"/>A gamla na khualzinna tawh nang na gim a, ahih hangin nangmah in, “Lametna om kei,” na ci kei hi; nangmah in thahatna thak na ngah a, tua ahih manin na gim kei hi.
  </para>
  <para style="p">
    <verse number="11" style="v"/>Nang zuau-in, kei hong phawk loin, kei nong ngaihsut loh nadingin na kihtak hih pasiante bang ahi hiam? Sau veipi sung pau loin ka om hit-hiat manin kei hong zahtak lo na hi hiam?
  </para>
  <para style="p">
    <verse number="12" style="v"/>Na gamtatna a manin na ngaihsun hi. Ahih hangin na gamtatnate ka pholak ding a, na milimte in nang hong huh zo lo ding hi.
  </para>
  <para style="p">
    <verse number="13" style="v"/>Nang cimawh-in na kiko ciangin na milim kaihkhopte kihonsak in! Huih in amaute mutkhia-in, husan’na in amaute seem khia ding hi. Ahih hangin kei hong beel mi in leitang ngah ding a, ka mual siangtho luah ding hi.
  </para>
  <para style="p">
    <verse number="14" style="v"/>“Zik un, zik un, lampi bawl khol un, ka mite’ lampi a dongkhak thei ding na khempeuh lakhia un,” kici ding hi.
  </para>
  <para style="p">
    <verse number="15" style="v"/>Bang hang hiam cih leh a sang, a lian, tawntung sunga a teeng Pa, ama min Siangtho ahi pa in hih bangin ci hi: “Keimah in a sangna mun leh a siangtho munah ka om a, a kiniamkhiat mite’ lungsim leh a kisik mite’ lungsim a thakhauhsak kik dingin kisikna leh kiniamkhiatna lungsim a neite tawh zong ka omkhawm hi.
  </para>
  <para style="p">
    <verse number="16" style="v"/>Ka mite tungah nuntakna hu ka pia hi. Amaute ka mawhsak paisuak kei ding a, amaute tungah ka heh tawntung kei ding hi.
  </para>
  <para style="p">
    <verse number="17" style="v"/>Amau’ huaiham-mawhna hangin ka heh a, ka heh lungsim tawh amaute daan pia-in ka mai ka sel hi. Ahih hangin amaute a lungsim khauhin, a gamtat ngei bangun gamta veve uh hi.
  </para>
  <para style="p">
    <verse number="18" style="v"/>Amau’ mawh gamtatnate ka mu khin a, ahih hangin amaute ka damsak ding hi; amaute makaih-in hehnepna ka pia ding a, a dah a kapte muk panin phatna ka piangsak ding hi.
  </para>
  <para style="p">
    <verse number="19" style="v"/>Nopsakna, nopsakna, a gamla leh a nai mi khempeuh tungah om ta hen; keimah in amaute ka damsak ding hi, Topa in ci hi.
  </para>
  <para style="p">
    <verse number="20" style="v"/>Ahih hangin mi gilote pen a kilok tuipi tawh kibang uh hi; bang hang hiam cih leh tuipi khawlcip thei lo a, a tuite in buan leh ninte laamto uh hi.
  </para>
  <para style="p">
    <verse number="21" style="v"/>Mi gilote’ adingin nopsakna om lo hi, ka Pasian in ci hi.
  </para>
  <chapter number="58" style="c"/>
  <para style="p">
    <verse number="1" style="v"/>“Na aw sit loin nakpi takin kiko in la, peengkul aw bangin gingsak in; ka mihingte tungah amau khialhnate gen in la, Jakob innkuan tungah amau mawhnate gen in.
  </para>
  <para style="p">
    <verse number="2" style="v"/>Amaute pen, thuman-a a gamta, amaute’ Pasian’ biakna ngeina kipte a nusia lo minam bang keekin, ni simin amaute in kei hong zong uh a, keima lampite thei nuam uh hi; amaute in keima kiang panin a maan thukhenna hong ngen uh a, Pasian kiangah nai nuam uh hi.
  </para>
  <para style="p">
    <verse number="3" style="v"/>“Kote in an tang napi-in bang hangin hong mu lo na hi hiam? Kote kiniamkhiatin om napi-in bang hangin hong thei kha lo na hi hiam? ci uh hi. En un, note in an na tan’ ni-un nomau’ deihna na zong uh a, na nasemte uh na nengniam uh hi.
  </para>
  <para style="p">
    <verse number="4" style="v"/>En un, note in a kitawng ding leh a kilai ding leh giloin khuttum tawh a kitum ding bekin an na tang uh hi. Tu ni-a hih bang lel-a antangin na thungetna uh hong kingai ding ahi hiam?
  </para>
  <para style="p">
    <verse number="5" style="v"/>Maugua kun bangin na lu uh kunsakin, puanhampi leh vut tungah lumin, nomau na kiniamsak tawmnate uh kei’ deih antan’na sa na hi uh hiam? Hih bang hihna pen antan’na leh Topa’ san’ theih hi ci ding na hi uh hiam?
  </para>
  <para style="p">
    <verse number="6" style="v"/>“Kei’ deih antan’na pen hih bang ahi hi! Gitlohna khaute phelin, hakkol savun khaute phel a, a kinengniam mite khahkhia-in, hakkol khempeuh suktan ding ahi hi.
  </para>
  <para style="p">
    <verse number="7" style="v"/>Na an uh a gilkialte tawh ne khawmin, inn nei lo mi zawngte a buk nading vaihawm sakin; tangguak-a om mi na muh uh ciangin puansilhsak a, na mi pihte uh kiang panin bu lo ding hilo na hi uh hiam?
  </para>
  <para style="p">
    <verse number="8" style="v"/>Tua ciangin ka maipha pen phalvak tung bangin note tungah hong taang khia ding a, manlang takin na liamnate uh hong dam ding hi. Note dikna na mai uh ah om ding a, note hong honin, na nung uh kong dal ding hi.
  </para>
  <para style="p">
    <verse number="9" style="v"/>Tua ciangin thu nong nget uh ciangin kong pia ding a, nong sap uh ciangin kong dawng ding hi. Mi bawlsiatnate khawlin, mi simmawhna khutme tawh kawk in kam gilo na paunate uh na khawl uh a,
  </para>
  <para style="p">
    <verse number="10" style="v"/>gilkial mite an pia-in, a kinengniam mite tungah amau’ kisapnate na piak uh leh, na kimkot uh a, khuamial pen khuavak hong suak ding a, na lung ziin’na uh sun nitaang hong bang ding hi.
  </para>
  <para style="p">
    <verse number="11" style="v"/>Tua ciangin note lam kong lak tawntung ding a, ni tangin a kap leitangah na kisapnate uh kong lungkim sak ding hi. A cidam a thahatin kong om sak ding hi. Tui tampi a ngah tawntung huan, a kang ngei lo ciktui tawh na kibang ding uh hi.
  </para>
  <para style="p">
    <verse number="12" style="v"/>Tang lai-a a kisia na munte uh na lamkik ding uh a, khang tampi sung a kisia bulpite na dingtosak kik ding uh hi; note pen, kulhsia a puahkik, teen’ nadingin mun siate a ngei a bangsak kikte hong kici ding hi.
  </para>
  <para style="p">
    <verse number="13" style="v"/>“Note in sabbath siangthosakin, keima ni siangtho ni-in na nasepna panun khawlin, sabbath ni pen deihhuai sa-in, Topa’ ni siangtho pen pahtawi-huai na cih uh a, note in pahtawi-in, note’ deihna bang zui loin, note’ ut bang hih loin mot pau loin na om uh leh,
  </para>
  <para style="p">
    <verse number="14" style="v"/>Keimah biakna hangin lungdamna na ngah ding uh a, leitang a sanna munte ah kong tungsak ding hi. Na pu uh Jakob tungah ka piak leitang luahin nuam na sa ding uh hi. Topa ahi keimah in hih thu ka gen khin hi,” a ci hi.
  </para>
  <chapter number="59" style="c"/>
  <para style="p">
    <verse number="1" style="v"/>En un, a honkhia zo lo dingin Topa a ban tom lo a, khua a za thei lo dingin a bil ngong lo hi;
  </para>
  <para style="p">
    <verse number="2" style="v"/>ahih hangin note’ mawhnate in note leh na Pasian uh kikhenna piangsak a, amah in hong zak theih loh nadingin na khialhnate un ama maitang liah hi.
  </para>
  <para style="p">
    <verse number="3" style="v"/>Bang hang hiam cih leh na khutte uh mi thahna sisan tawh nin a, na khutmete uh mawhna tawh nin hi; na mukte un zuau thu gen a, na leii un gitlohna thu gen hi.
  </para>
  <para style="p">
    <verse number="4" style="v"/>Kuamah in thutang tawh thu na nei kei uh a, thuman tak tawh kuamah thukhen zumah na pai kei uh hi; note in bangmah lopi suan’in nei-in zuau thu na gen uh a, siat nading thu ngaihsunin, gitlohna na piangsak uh hi.
  </para>
  <para style="p">
    <verse number="5" style="v"/>Na ngaihsutnate uh gul gunei tuii bangin gu nei hi a, na vaihawmnate uh maimom khau puan tawh kibang lel hi. Gul gunei tuii khat sukham lehang a dang khat hong tui zel hi.
  </para>
  <para style="p">
    <verse number="6" style="v"/>Na maimom khau puante uh kizang thei lo ding a, kuamah in silh lo ding uh hi. Gitlohna gamta uh a, ngongtatna a khut sung uhah om hi.
  </para>
  <para style="p">
    <verse number="7" style="v"/>Siatna bekbek na gelgel uh a, na hih ding uh na ngaklah mahmah uh hi. Mawh nei lo mite sisan luan ding haksa na sa kei uh hi. Na paina khempeuh uhah siatna vive om kawikawi hi.
  </para>
  <para style="p">
    <verse number="8" style="v"/>Note’ Omna peuhah Kuamah lungmuang thei lo a, note’ sepna khempeuh ah thuman khat beek om lo hi. Na lungsim uh lampi kawite bang a, hong zui khate in thunuam mu ngei lo uh hi.
  </para>
  <para style="p">
    <verse number="9" style="v"/>Tua ahih ciangin, thutang eite tawh kigamla-a, eite hong gimsakte kiang panin Pasian in hong hotkhiat lohna thu i thei hi. Eite in khuavak i lamen a, ahi zongin khuamial bekbek i tuak hi.
  </para>
  <para style="p">
    <verse number="10" style="v"/>Mittaw bangin kawm i zawt a, mit nei lote bangin i mai hi; suntang laipi-in khuamial sung bangin i tuk a, a hat mite lakah mi si tawh i kibang hi.
  </para>
  <para style="p">
    <verse number="11" style="v"/>Eite khempeuh vom bangin i humham a, vakhu bangin i thuumthuum hi; eite in thutang i zong a, ahih hangin khat zong i mu kei hi; hong hotkhiat ding i ngen a, ahih hangin bangmah hong piang lo hi.
  </para>
  <para style="p">
    <verse number="12" style="v"/>Bang hang hiam cih leh nangma tungah kote’ thu-palsatnate tampi pha a, ka mawhnate uh in kote’ langah teci hong pang hi; kote’ thu-palsatnate, ka mawhnate uh ka thei uh hi.
  </para>
  <para style="p">
    <verse number="13" style="v"/>Nangmah hong lehdo-in, nang kong nungngat uh a, nangma thu kong zui kei uh hi. Midangte nengniamin nang kong lehdo uh hi. Ka ngaihsutnate uh khial a, ka thugente uh zuau thu vive ahi hi.
  </para>
  <para style="p">
    <verse number="14" style="v"/>Thutang kihawlkhia a, thuman in hong naih thei lo hi. Mi honpite kikhopna munah thuman kizang lo a, thutang tum thei lo hi.
  </para>
  <para style="p">
    <verse number="15" style="v"/>Thuman om lo lua ahih manin siatna a pelh mipa pen mi hai-in kingaihsun zawsop hi. Topa in hih thu mu a, thutang om lo ahih manin amah a lungkim lo hi.
  </para>
  <para style="p">
    <verse number="16" style="v"/>Amah in kuamah mu lo-a, nenniamna a thuak mite a huh ding mi khat beek a om lohna mu hi. Tua ahih ciangin amaute a honkhia ding, leh a dikna a kip nadingin ama khut a zang ding hi.
  </para>
  <para style="p">
    <verse number="17" style="v"/>Amah in thumanna pen awm dalna lum bangin silh ding a, gualzawhna pen sik lukhu bangin khu ding hi. Na khempeuh a manin bawlkik nopna, gimna a piangsakte daan pia-in thukkikna puansilhin, kinna puan tawh kitun ding hi.
  </para>
  <para style="p">
    <verse number="18" style="v"/>Amau’ gamtatna bangin amah in thukkik ding a, amah a lang pangte daan pia ding a, ama galte tungah a hehna thukkik ding hi. A gamla pek-a om tuikulh gamte tungah zong thukkikna pia ding hi.
  </para>
  <para style="p">
    <verse number="19" style="v"/>Tua ahih ciangin nisuahna pan nitumna kikal-a om mi khempeuh in amah zahtakin, a vangliatna kihta ding uh hi. Bang hang hiam cih leh Topa’ huih nung bang, tuipi khang bangin amah hong pai ding hi.
  </para>
  <para style="p">
    <verse number="20" style="v"/>Topa in ama mite tungah, “Note a hupa Jerusalem ah kong pia ding a, mawhna panin a kihei khia mi peuhmah kong honkhia ding hi.
  </para>
  <para style="p">
    <verse number="21" style="v"/>Note tawh hih bangin thuciamna ka bawl hi: Nang tunga a om ka kha leh na kamsung a, ka koih keima thukhamte leh ka thuhilhnate note tungah kong pia khin a, tu-a kipanin a tawntungin note in tua thute zui-in na suan na khakte uh kam pan paikhia lo ding a, a khang khangin na maimangsak kei ding uh hi,” a ci hi.
  </para>
  <chapter number="60" style="c"/>
  <para style="p">
    <verse number="1" style="v"/>Jerusalem khuapi aw, tho in la, sun nitaang bang in! Topa minthan’na in nangma tung hong taan’ zo hi.
  </para>
  <para style="p">
    <verse number="2" style="v"/>Khuamial in leitung tuam a, minam dangte khuamial in tuamcip ding a, ahi zongin nangma tungah Topa’ khuavak hong taang ding hi. Ama minthan’na in nang hong ompih ding hi.
  </para>
  <para style="p">
    <verse number="3" style="v"/>Nangma khuavak sungah minam dangte hong pai ding uh a, nangma taan’khiatna sungah kumpite hong pai ding uh hi.
  </para>
  <para style="p">
    <verse number="4" style="v"/>Na kimkotah khuadak in la, mu in; na mite kikaikhawmin a ciah dingin nang kiangah hong pai uh hi; na tapate gamlapi panin hong ciah ding a, naungek bangin na tanute’ ang sungah hong kipua ding hi.
  </para>
  <para style="p">
    <verse number="5" style="v"/>Tua ciangin nangmah in mu-in na maitai ding a, na lungsim liingin lungdam ding hi; bang hang hiam cih leh tuipi tung tawnin nangma tungah van hong kipuak ding a, minamte’ hauhna khempeuh nangma tungah hong tung ding hi.
  </para>
  <para style="p">
    <verse number="6" style="v"/>Midian mite leh Ephah mite’ kalaohnote, kalaoh honpite in nang hong tuam ding uh a, Sheba gam sunga om khempeuh hong pai ding uh hi. Amaute in kham leh paknamtui hong paipih ding uh a, Topa phatna taangko ding uh hi.
  </para>
  <para style="p">
    <verse number="7" style="v"/>Kedar gam tuu honte khempeuh nangma kiangah hong kipuak ding a, Nebaioth mite’ tuutalte nangma deihna ah kizang ding hi; keima biakna tau tungah piak dingin tuate hong kipaipih ding a, keimah in a minthang ka inn ka minthangsak semsem ding hi.
  </para>
  <para style="p">
    <verse number="8" style="v"/>Meiipi leeng bangin hong pai henhan hih teembawte, vakhute a buk-ah a leeng bangin hong leeng henhante kua ahi hiam?
  </para>
  <para style="p">
    <verse number="9" style="v"/>Hih teembawte pen, tuipi gei leh tuikulh-a om teembawte hi a, Tarshish teembaw lianpite in hong makaih hi. Topa in nang hong minthangsak khin ahih manin, gamlapi panin tua teembawte in nangma mite hong puak uh a, a ngun a khamte uh tawh hong puak khawm hi. Topa na Pasian, Israelte’ Siangtho Pa Pahtawina-a hong puak uh ahi hi.
  </para>
  <para style="p">
    <verse number="10" style="v"/>Gamdang mite in na kulhte ciangkik ding a, amau kumpite in nangma na hong sem ding uh hi; bang hang hiam cih leh ka hehna tawh nang kong vat gawp khin a, ahih hangin tu-in keima maipha tawh nang tungah hehpihna kong nei khin hi.
  </para>
  <para style="p">
    <verse number="11" style="v"/>Kigual diudeu-a paina ah a kumpite un hong makai-in, mite in minamte’ hauhna nang kiangah hong paipih theih nadingin na kulh kongpite kihong tawntung ding hi; a sun a zanin kikhak lo ding hi.
  </para>
  <para style="p">
    <verse number="12" style="v"/>Bang hang hiam cih leh nangma na hong sem lo minam leh kumpi gam beimang ding hi; tua minamte kisia maimang ding hi.
  </para>
  <para style="p">
    <verse number="13" style="v"/>Keima biakinn mun a meel hoihsak dingin, Lebanon mual minthan’na ahi, taaksan sing, hiangpa sing leh taaksingte nangma kiangah hong tung ding hi; keima khe ngakna mun ka minthang sak ding hi.
  </para>
  <para style="p">
    <verse number="14" style="v"/>Nangmah hong nengniamte’ tate nangma mai-ah kunsa-in hong pai ding uh a, nangmah hong simmawh mi khempeuh na khe mai-ah hong bok ding uh hi; amaute in nang pen Topa’ Khuapi, Israelte’ Siangtho Pa’ Zion, hong ci ding uh hi.
  </para>
  <para style="p">
    <verse number="15" style="v"/>Hong kinusia, hong kimudah, kuama hong nawk loh nang pen, a tawntungin kisak theihna leh khang khat pan khang khat lungdamna ahi dingin kong bawl ding hi.
  </para>
  <para style="p">
    <verse number="16" style="v"/>Nupi khat in a ta nawi pia-in limtakin a kep bangin, ninamte leh kumpite in nang hong vakin hong kem ding uh hi. Tua ciangin kei pen Topa, nangmah Honpa, nangmah Tankhiapa, Jakob’ Vanglian Pa ka hihna na thei ding hi.
  </para>
  <para style="p">
    <verse number="17" style="v"/>Sumngo tangin kham kong paipih ding a, sik tangin ngun kong paipih ding hi; sing tangin sumngo, suang tangin sik kong paipih ding hi. Nuam na sak nadingun na mangliante uh bawlin, na nasem ukte thuman thutang tawh na ka semsak ding hi.
  </para>
  <para style="p">
    <verse number="18" style="v"/>Na gam sungah ngongtatna kiza nawn lo ding a, na gam sungah siatmai-na leh suksiatna om nawn lo ding hi; nangmah in na kulhte pen Hotkhiatna, na kulh kongpite pen Phatna, na ci ding hi.
  </para>
  <para style="p">
    <verse number="19" style="v"/>Sun hunin ni pen nangma khuavak hi loin, zan hunin kha pen nangma khuavakna hi nawn lo ding hi; Topa pen a tawntung nangma khuavak hi ding a, na Pasian pen nangma minthan’na hi ding hi.
  </para>
  <para style="p">
    <verse number="20" style="v"/>Na ni tum nawn loin na kha zong tumkik nawn lo ding hi; bang hang hiam cih leh Topa pen tawntung nangma khuavak hi ding a, nangma thuumna hunte bei ding hi.
  </para>
  <para style="p">
    <verse number="21" style="v"/>Na mihingte khempeuh thuman ding hi; keima min a than’ nadingin keima suansa kung, ka khut tawh ka sepsa ahi gam pen amaute in nei pai suak ding uh hi.
  </para>
  <para style="p">
    <verse number="22" style="v"/>A ngek pen mipa in minam khat suak ding a, a neu pente in minam lianpi suak ding hi; keimah in Topa ka hi hi; a hun ciangin keimah in thakhatin hih thu ka tungsak ding hi.
  </para>
  <chapter number="61" style="c"/>
  <para style="p">
    <verse number="1" style="v"/>A zawng mite tungah lungdamna thu puak dingin Topa in kei sathau hong nilhin hong sawl ahih manin kei tungah Topa Pasian’ kha hong om hi; lungsim kitamzante a damsak ding, sal-a a kimante tungah suahtakna thu a gen ding, a kihen mite’ adingin thong kong a hong ding;
  </para>
  <para style="p">
    <verse number="2" style="v"/>Topa maipha ngah kum, a galte tungah Pasian phulak ding hun a tun’na thu a gen ding, a thuum mi khempeuh a hehnem ding;
  </para>
  <para style="p">
    <verse number="3" style="v"/>amaute pen a thuman mite kici-in, amah a kiminthan’sak theih nadingin Topa’ suan kungte a kicih theih nadingin, Zion ah a om a dah mite tungah vut tawh kibuak a, lukhu khuk tangin a hoih kumpi lukhu khuksak nading, tauna tangin lungdamna sathau nilhsak theih nading, a lunggimna tangin Pasian phatna puan a silh theih nadingun amah in kei hong sawl zo hi.
  </para>
  <para style="p">
    <verse number="4" style="v"/>Amaute in tang lai-a a siasate lampha ding uh a, a kisiamai-sate ding kiksak ding uh hi; amaute in khang tampi sung a kisia maisa khuapi siate puahkik ding uh hi.
  </para>
  <para style="p">
    <verse number="5" style="v"/>Gamdang mite in na tuu honte uh vak ding a, khual mite pen note’ lo kho leh leenggui puahte hi ding uh hi;
  </para>
  <para style="p">
    <verse number="6" style="v"/>ahih hangin note pen Topa’ siampite hong kici ding a, mihingte in note pen i Pasian’ nasemte ci-in hong gen ding uh hi; minamte’ hauhna note in na ne ding uh a, amau’ hauhna note in na kisaktheihpih ding uh hi.
  </para>
  <para style="p">
    <verse number="7" style="v"/>Note’ maizumna tangin nopna a zah nih na ngah ding uh a, note’ mindaina tangin nomau’ ngahna sungah na lungdam ding uh hi; tua ahih ciangin na gam sung uhah a zah nih na luah ding uh hi; note’ aa pen tawntung lungdamna hi ding hi,
  </para>
  <para style="p">
    <verse number="8" style="v"/>Bang hang hiam cih leh keimah Topa in thutang deihin, mi’ nate suhna leh khialhna ka mudah hi; amaute tungah amau thaman thuman takin ka pia ding a,, tawntung thuciamna amaute tawh ka bawl ding hi.
  </para>
  <para style="p">
    <verse number="9" style="v"/>Amau suan leh khakte pen minamte lakah kithei ding a, amau tu-le-tate pen mite laizang ah kithei ding hi; amaute pen Topa in thupha a piak mite hi, ci-in a mu mi khempeuhte in thei-in sang ding uh hi.
  </para>
  <para style="p">
    <verse number="10" style="v"/>Topa hangin nakpi takin ka lungdam ding a, ka Pasian hangin kipakin ka diang ding hi; bang hang hiam cih leh zipipa in a lu kizemin, mo thaknu a suangmanphate tawh a kizep mah bangin amah in hotkhiatna puan kei hong silhsakin, thumanna puanpi tawk kei hong tuam khin hi.
  </para>
  <para style="p">
    <verse number="11" style="v"/>Bang hang hiam cih leh leitung in a dawn meeng sakin, huan in a kituhte a posak mah bangin, Topa PASIAN in minam khempeuh mai-ah thumanna leh phatna po khiasak ding hi.
  </para>
  <chapter number="62" style="c"/>
  <para style="p">
    <verse number="1" style="v"/>Zion a kihotkhiatna thu meilah kuang bangin a taan’ khiat mateng, ama dikna thu zing khuavak bangin a taan’ khiat matengin, Zion ka ngaihsutna-in gamdai-in ka om mawk kei ding a, Jerusalem ka ngaihsutna-in ka khawl mawk kei ding hi.
  </para>
  <para style="p">
    <verse number="2" style="v"/>Minamte in nangma gualzawhna mu ding uh a, kumpi khempeuh in nangma minthan’na mu ding uh hi; Topa in nang hong phuah min thak tawh nang hong kisam ding hi.
  </para>
  <para style="p">
    <verse number="3" style="v"/>Nang pen, Topa khut sunga hoihna lukhu, na Pasian khut sunga kumpi lukhu tawh na kibang ding hi.
  </para>
  <para style="p">
    <verse number="4" style="v"/>Nang pen a kinusia, hong kici nawn lo ding a, na leitang pen Gamkhing, kici nawn lo ding hi. Nang pen ama tungah ka lungkimna om, hong kici a, na leitang pen Kiten’pih, kici ding hi; bang hang hiam cih leh nangma tungah Topa lungkim a, na leitang pen a kiten’pih zi bang ding hi.
  </para>
  <para style="p">
    <verse number="5" style="v"/>Bang hang hiam cih leh tangval khat in nungak khat a ten’pih mah bangin nang hong lamkippa in nang hong tenpih ding a, zipipa mothak nu tungah a lungdam mah bangin na Pasian nang tungah lungdam ding hi.
  </para>
  <para style="p">
    <verse number="6-7" style="v"/>Jerusalem aw, na kulhte tungah galvilte ka koih khin hi; sun tawntung leh zan tawntungin amaute tawlnga ngei lo ding uh hi. Amaute in a thuciamna Topa phawksak ding uh a, amah in Jerusalem kipsakin leitungah phatna-in a bawl kik matengin amaute tawlnga lo ding uh hi.
  </para>
  <para style="p">
    <verse number="8" style="v"/>Topa in lim takin thuciamna bawl khin zo a, a vangliatna tawh tungsak ding hi: “Na galte’ an dingin na ante ka piakik nawn kei ding a, nangma sepsa leenggahzu gamdang mite in dawn nawn lo ding hi;
  </para>
  <para style="p">
    <verse number="9" style="v"/>ahih hangin a kholte in ne-in Topa phat ding a, a kaikhawmte in keima biakinn huang sungah dawn ding uh hi,” ci hi.
  </para>
  <para style="p">
    <verse number="10" style="v"/>Jerusalem mite aw, kulh kongpite panin paikhia un la, hong ciahkik na mipihte’ adingin lampi bawlkhol un; zik un, lam lianpi zik-in, suangtumte paikhia un la, mite’ muh dingin lim khat khaito un.
  </para>
  <para style="p">
    <verse number="11" style="v"/>En un, lei mong dongah Topa tangko khin hi: Jerusalem mite tungah, “En un, no hong honkhiapa hong pai hi; en un, ama sep thamante hong pua a, a gualzawhna thamante hong masuan hi,” ci un.
  </para>
  <para style="p">
    <verse number="12" style="v"/>Amaute pen A siangtho mi, Topa’ tatkhiat mite kici ding a, nang pen a Kizongkhia, a kinusia lo khuapi hong kici ding hi.
  </para>
  <chapter number="63" style="c"/>
  <para style="p">
    <verse number="1" style="v"/>Edom gam, Bozrah khua panin puan ausan silhin a hong pai, a puan silhna-ah minthan’na nei-in, ama thahatna tawh hong paipa kua ahi hiam? A honkhia zo dingin hatna a nei, gualzawhna thu a zasak dingin a hong paipa in Topa ahi keimah ka hi hi.
  </para>
  <para style="p">
    <verse number="2" style="v"/>Bang hangin na puan san a, na puan silhte, leenggah cilna-a leenggah a cilpa’ puan tawh kibang ahi hiam?
  </para>
  <para style="p">
    <verse number="3" style="v"/>Mite’ lak panin kuamah in hong huh loin keimah guak in leenggah cil bangin minamte ka cil hi; sin sona tawh amaute ka cil a, hehna tawh amaute ka tuancil hi; ka puan tungah amaute’ sisan hong kitheh gawp a, ka puan khempeuh tungah sisan hong baang hi.
  </para>
  <para style="p">
    <verse number="4" style="v"/>Ka mite ka hotkhiat nading hun ta ka sa a, a galte uh phulak ding hun hi ta hi, ci-in ka ngaihsun hi.
  </para>
  <para style="p">
    <verse number="5" style="v"/>Hong huh ding mi ka zong a, ahi zongin kuamah om lo hi. Kei hong huh ding a om loh ciangin lamdang ka sa hi. Ahih zongin ka hehna in hong thahatsak a, keimahmah khut tawh ka kigumkhia hi.
  </para>
  <para style="p">
    <verse number="6" style="v"/>Ka sin sona tawh mihingte cil-in, ka hehna hangin amaute zu kham ka bang sak a, amaute’ sisan leitungah ka thehthang hi.
  </para>
  <para style="p">
    <verse number="7" style="v"/>Topa’ itna kip, Topa phatnate, Topa in eite tunga hong piak na hoihte khempeuh tawh kizui leh, ama hehpihna tawh kizui, a lianpi ama itna kip tawh kizui-in amaute tunga a piak, Israel innkuan tunga ama hoihna lianpite ka gengen ding hi.
  </para>
  <para style="p">
    <verse number="8" style="v"/>Bang hang hiam cih leh Topa in, “Amaute pen keima mi taktak hi a, amaute in kei hong khem lo ding hi,” ci hi. Tua ahih manin a lungkhamna panun amaute a honkhia suak hi.
  </para>
  <para style="p">
    <verse number="9" style="v"/>Ama ompihna vantungmi in amaute honkhia hi. Ama itna leh ama hehpihna tawh amaute tankhia a, amah in a beisa hun lui khempeuh ah amaute domto-in a pua hi.
  </para>
  <para style="p">
    <verse number="10" style="v"/>Ahih hangin amaute in amah lehdo uh a, a Kha Siangtho dahsak uh hi; tua ahih ciangin amah pen amaute’ gal suak a, amahmah in amaute a do hi.
  </para>
  <para style="p">
    <verse number="11" style="v"/>Tua ciangin amaute in hun lui lai, ama nasem Moses’ hun phawk uh hi. Ama tuuhonte a cing tuucingpa, tuipi sung pan a, a paikhiatpih Topa koi-ah om ta ahi hiam? Amaute’ tungah a Kha Siangtho a piapa,
  </para>
  <para style="p">
    <verse number="12" style="v"/>Moses, tung tawnin a vangliatna khut zangin na lianpipi a sempa, ama mite’ mai-ah tuite khenkhamin, amah a minthan’ tawntung nadingin hih bang nate a sempa, tu-in koi-ah om ta ahi hiam, ci uh hi.
  </para>
  <para style="p">
    <verse number="13" style="v"/>Topa in tui thuk kantanin amaute a paipih ciangin leilak a, sakol pai bangin kip mahmah uh a, amaute puk lo uh hi.
  </para>
  <para style="p">
    <verse number="14" style="v"/>Lonona kuamsung a zuansuk bawngte bangin, Topa’ Kha in amaute tawldamna a pia hi. Tua bangin Topa in a mite lamlak ahih manin ama minthang tawntung hi.
  </para>
  <para style="p">
    <verse number="15" style="v"/>A siangtho, a minthang nangma omna vantung pan a sangna kumpi tokhom panin, hong ensuk in la, hong mu in. Nangma deihna leh nangma vangliatna koi-ah om ta ahi hiam? Na lungduaina leh nong lainatna kote’ adingin kikhaktan ta hi.
  </para>
  <para style="p">
    <verse number="16" style="v"/>Bang hang hiam cih leh, Abraham in kote hong huh loin, Israel in kote hong phawk loh hangin, nangmah in kote’ Pa na hi hi; Topa aw, nangmah in kote’ Pa na hi a, nangmah in tanglai pek pan kote hong Tankhia-pa na hi hi.
  </para>
  <para style="p">
    <verse number="17" style="v"/>Topa aw, kote in nang kong kihtak loh nadingun bang hangin na lampite panin hong khialsakin ka lungsim uh khauhsak na hi hiam? Nangma nasemte, nangma luah minamte na ngaihsutna-in hong kihei kik in.
  </para>
  <para style="p">
    <verse number="18" style="v"/>Nangma misiangthote in na biakinn tawl khat sung bek nei uh hi; ko hong langpangte in tua pen tuancil gawp khin hi.
  </para>
  <para style="p">
    <verse number="19" style="v"/>Kote pen, nangmah in cik mah a, na uk ngei loh mite, nangma mi ahi ngei lo mite tawh a kibang ka suakkhin uh hi.
  </para>
  <chapter number="64" style="c"/>
  <para style="p">
    <verse number="1-2" style="v"/>Nangma langte tungah na min na theihsak nading leh nangma omna-ah minamte lau-in a lin’ nadingin—mei in selkeu kuang sakin, mei in tui a sosak bangin—na mai-ah mualte a lin’ nadingin bang hangin na vangliatna tawh vantungte balkeekin hong paisuk lo na hi hiam?
  </para>
  <para style="p">
    <verse number="3" style="v"/>Kote’ lamet lohpi-in nang hong pai-in a lauhuai nate na bawl ngei a, na mai-ah mualte a liing hi.
  </para>
  <para style="p">
    <verse number="4" style="v"/>Amah in a ngakte’ ading na a sempa’ thu tanglai pek panin kuamah in thei ngei lo, kuama bil in za ngei lo, kuama mit in nang sim loh Pasian dang mu ngei lo hi.
  </para>
  <para style="p">
    <verse number="5" style="v"/>Thuman nasep lungdam takin a semte, nangma deih bangin a nungtate, nangmah in na limbawl hi. En in, kote tungah nang na heh a, ahih zongin kote ka khial lai veve uh hi; tanglai pek-a kipanin ka mawh ngitnget uh hi. Tua bangpi-in kote hong kihon ding ahi hiam?
  </para>
  <para style="p">
    <verse number="6" style="v"/>Kote khempeuh mawhnei mi ka hi khin uh a, ka gamtat hoih khempeuh uh zong puansianin tawh kibang veve hi. Kote khempeuh singteh bangin ka vul uh a, ka mawhna hangun, huih letkhiat nahthel keu ka bang uh hi.
  </para>
  <para style="p">
    <verse number="7" style="v"/>Tua ahih ciangin nangmah hong pom dingin a hanciam tawm, nangma min a lo kuamah om lo hi; bang hang hiam cih leh kote kiang panin nang in na maitang na seel a, mawhna khut sungah kote nong pia hi.
  </para>
  <para style="p">
    <verse number="8" style="v"/>Ahi zongin, Topa aw, nangmah in kote’ Pa na hi hi; kote tungman bang hi-in, nang in beel seekpa bang na hi hi; kote khempeuh nangma bawl mite ka hi uh hi.
  </para>
  <para style="p">
    <verse number="9" style="v"/>Topa aw, nakpi takin sinso kei in la, mawhna ciamtehteh kei in. En in, kote khempeuh nangma mi ka hihna uh hong ngaihsun in.
  </para>
  <para style="p">
    <verse number="10" style="v"/>Nangma khuapi siangthote gamlak suak a, Zion zong gamlak suak a, Jerusalem khua gamkhing a suak hi.
  </para>
  <para style="p">
    <verse number="11" style="v"/>Kote’ biakinn a siangtho leh a hoihte, ka pate un nangmah hong phatna munte uh mei in kangtum khin a, kote’ neihsa na manpha khempeuh a sia suak khinta hi.
  </para>
  <para style="p">
    <verse number="12" style="v"/>Topa aw, hih nate ah nangmah ki-ip cip ding na hi hiam? Nang dai takin om dide-in nakpi takin kote hong gimsak ding na hi hiam?
  </para>
  <chapter number="65" style="c"/>
  <para style="p">
    <verse number="1" style="v"/>Hong ngen lo mite kiangah kei ka kilak hi; kei hong zong lo mite in kei hong mu uh hi. Ka min a lo lo gam khat kiangah, “Hiah om ing, hiah om ing,” ka ci hi.
  </para>
  <para style="p">
    <verse number="2" style="v"/>A hoih loin gamta-in, amau’ ngaihsutna bang a zui teitei a genhak mite lam nga-in, sun ni tawntungin ka khut ka zak hi.
  </para>
  <para style="p">
    <verse number="3" style="v"/>Ka maitang ah a tawntungin kei hong hehsak denin, biakna huan sungah biak piakna bawlin dawi biakna tau tungah paknamtui a hal mite,
  </para>
  <para style="p">
    <verse number="4" style="v"/>han sungah tu-in, mun simtham ah zanin mi site thu a dong mite, voksa ne-in amau beel sungah dawi biakna sa mehtui a nei mite,
  </para>
  <para style="p">
    <verse number="5" style="v"/>“Note kiang panin kote hong kituam koih ahih manin kihemkhia un la, ko kiangah hong pai kei un,” ci-in midangte tungah a gen mite in ni khat tawntung a kuang mei leh ka nak sunga meikhute bang ahi uh hi.
  </para>
  <para style="p">
    <verse number="6-7" style="v"/>En un, amaute daan piak ding ka khentat khin a, amaute’ thuak dingte lai sungah kiciamteh khin hi. Amau’ mawhnate mawk koih in, ka dai om kei ding a, a bit-in ka thukkik ding hi. Amau’ mawhna leh a pu a pate’ mawhnate a phei tungah ka thukkik ding hi; amaute in mual liante tungah paknamtui hal-in mual neute tungah kei hong simmawh uh ahih ciangin amau’ gamtatna tawh kizui-in a bit-in ka thuk ding hi, ci hi.
  </para>
  <para style="p">
    <verse number="8" style="v"/>Topa in hih bangin ci hi: Leenggahzu pen leenggah bom panin kingah a, mite in, ‘Tuate kimang thei ahih ciangin susia kei un,’ a cih mah bangun kei zong a minam bupin susia loin, keima na hong semte ka suakta sak ding hi.
  </para>
  <para style="p">
    <verse number="9" style="v"/>Jakob sung panin Judah minamte thupha ka pia ding a, amau’ suan leh khakte in mualtung gam a luah ding uh hi. Keima na hong sem, keima teel mite, tua gamah teeng ding uh hi.
  </para>
  <para style="p">
    <verse number="10" style="v"/>Amaute in kei hong zong ding uh a, Sharon gam pen amau’ tuu hon gamtatna mun suaksakin, Akhor Kuam pen amau’ bawng honte’ lupna mun a suaksak ding uh hi.
  </para>
  <para style="p">
    <verse number="11" style="v"/>Ahih hangin kei a hong nusia, keima mual siangtho a mangngilh, Gad pasian’ adingin sabuai phahin, Meni pasian’ adingin zu helsa hai sungah a dim note pen;
  </para>
  <para style="p">
    <verse number="12" style="v"/>namsau tawh a si dingin kong seh ding a, hong that dingte’ mai-ah na ngawng uh na dawh ding uh hi; bang hang hiam cih leh kong sap ciangin note in nong dawng kei uh a, thu ka gen ciangin nong ngai kei uh hi. Keima thu, man’ loh ding mah na utzaw uh a, a sia na gamta uh hi.
  </para>
  <para style="p">
    <verse number="13" style="v"/>Tua ahih ciangin Topa Pasian in hih bangin ci hi: En un, ka nasemte in ne ding a, ahih hangin note na gilkial ding uh hi; en un, ka nasemte in dawn ding uh a, ahih hangin note na dangtak ding uh hi; en un, ka nasemte lungdam ding uh a, ahih hangin note na mai uh zum ding hi;
  </para>
  <para style="p">
    <verse number="14" style="v"/>en un, ka nasemte in lungdamin lasa ding uh a, note in lungsim na-sa-in kiko-in, lungsim gimna hangin na thuum ding uh hi.
  </para>
  <para style="p">
    <verse number="15" style="v"/>Keima teel mite in ciamsiatna-in na min uh zang ding uh a, Topa Pasian in note hong that ding hi; ahih hangin ama nasemte pen min dang phuah ding hi.
  </para>
  <para style="p">
    <verse number="16" style="v"/>Leitungah thupha a kipiak ding a ngenpa in thuman Pasian min tawh thupha a kipiak ding ngen ding a, leitungah thuciamna a lapa in thuman Pasian min tawh a ciam ding hi; bang hang hiam cih leh a beisa huna haksatnate kimangngailh khin a, beimang khin ta hi.
  </para>
  <para style="p">
    <verse number="17" style="v"/>En un, vantung thak leh leitung thak ka piangsak hi; a beisa nate kiciamteh nawn lo, kiphawk kha nawn lo ding hi.
  </para>
  <para style="p">
    <verse number="18" style="v"/>Keima pian’saksa sungah lungdamin kipakin om tawntung un; bang hang hiam cih leh en un, Jerusalem khua lungdamna-in bawlin, a mite lung nuamin ka bawl hi.
  </para>
  <para style="p">
    <verse number="19" style="v"/>Jerusalem’ hangin ka lungdam ding a, ka mite hangin ka kipak ding hi; tua khua sungah kahna aw leh cimawh a, kikona aw om nawn lo ding hi.
  </para>
  <para style="p">
    <verse number="20" style="v"/>Naupangte a ngeek sih om lo ding a,, puteek khat in sauveipi nungta ding hi. Kumza bek a nungtate a khan’ sihin kingaihsun ding a,, kumza cing loin a site, hamsiatna ngahin kiciamteh ding hi.
  </para>
  <para style="p">
    <verse number="21" style="v"/>Amaute in inn lam ding uh a, a sungah teeng ding uh hi; amaute in leenggui lo bawl ding uh a, a gah ne ding uh hi.
  </para>
  <para style="p">
    <verse number="22" style="v"/>Amaute in inn lamin midang teeng cih om lo ding hi; amaute in suan-in adang khat in ne cih om lo ding hi; bang hang hiam cih leh keima mihingte’ hun pen singkung khat’ nuntak tan bang sawt ding a, keima teel mite in amau khut tawh a sepsa nate lungdamin ne suak ding uh hi.
  </para>
  <para style="p">
    <verse number="23" style="v"/>Amaute in a mawkna dingin na sem lo ding uh a, lungkham nadingin ta nei lo ding uh hi; bang hang hiam cih leh amaute pen Topa’ thupha piak suan leh khakte hi ding uh a, amau’ tate amaute tawh nungta khawm ding uh hi.
  </para>
  <para style="p">
    <verse number="24" style="v"/>Amaute in hong sap ma-in ke’n ka dawng ding a, thu a gen laitakun ka za ding hi.
  </para>
  <para style="p">
    <verse number="25" style="v"/>Keivom leh tuuno in an ne khawm ding uh a, humpinelkai in bawngtal bangin buhkung ne ding hi; leivui pen gulpi’ an hi ding hi. Keima mual siangtho tung tengah amaute kiliamsak lo, kisusia lo ding uh hi, Topa in ci hi, a ci hi.
  </para>
  <chapter number="66" style="c"/>
  <para style="p">
    <verse number="1" style="v"/>Topa in hih bangin ci hi: “Vantung in keima tokhom hi a, leitung in keima khe ngakna ahi hi; kei’ adingin koi lai-ah inn lam ding a, keima tawlngakna mun koi lai ahi hiam?
  </para>
  <para style="p">
    <verse number="2" style="v"/>Hih nate khempeuh keima khut in a bawlsa hi a, tua ahih ciangin hih nate khempeuh kei’ aa ahi hi, Topa in ci hi. Ahih hangin, kiniamkhiatin kha lamah lungsim a kitamzan mipa, keima thu-ah lau-in a liing kelkelpa pen keima deih mipa ahi hi.
  </para>
  <para style="p">
    <verse number="3" style="v"/>“Biakna-in bawngtal a gopa in mihing zong that hi; biak piakna-in tuuno a gopa in ui ngawng zong tan hi; an tawh biak piakna a bawlpa in vok si zong pia hi; paknamtui tawh phawkna biak piakna a bawlpa in milim zong bia-in thupha pia hi. Hih mite in amau’ ut bang ciatin gamta uh a, amau’ kihhuai gamtatna uhah nuam sa uh hi.
  </para>
  <para style="p">
    <verse number="4" style="v"/>Tua ahih ciangin amaute tungah gimna ka tungsak ding a, amau’ kihtak thute mah amau tungah ka tungsak ding hi. Bang hang hiam cih leh ka sap ciangin kuamah in hong dawng lo a, thu ka gen ciangin kuamah in hong ngai lo uh hi; keima thu man’ loh ding mah ut zaw uh a, a sia-in gamta uh hi, a ci hi.
  </para>
  <para style="p">
    <verse number="5" style="v"/>Ama thu ah lau-in a liing mite aw, Topa’ thu za un: Kei tungah note nong cihtakna hangun na mipihte pawlkhat un note hong mudahin hong hawlkhia ding uh a, zahpihna tawh note hong hopihin, “Lungdamin na om ding uh hong deihsak ka hih manun, Topa in ama liatna hong lak hen la, note hong honkhia ta hen,” hong ci vial ding uh hi. Hih banga hong paute pen mindaina a thuak ding mite ahi uh hi.
  </para>
  <para style="p">
    <verse number="6" style="v"/>Ngai un, khuapi sunga gamlumna! Biakinn sunga aw ging! Topa in a galte a daanpia a, a thukkikna huging ahi hi.
  </para>
  <para style="p">
    <verse number="7" style="v"/>Ka khuapi siangtho pen nausuak natna a thuak ma-in nau a suak nupi tawh kibang hi; nausuak gimna a tun’ ma-in amah in tapa khat nei hi.
  </para>
  <para style="p">
    <verse number="8" style="v"/>A tuaci bang kua’n za ngei na hi uh hiam? A tuaci bang kua’n mu ngei na hi uh hiam? Ni khat thu-in gam khat piang ngei ahi hiam? Tomno khat sungin minam khat piangkhia ngei ahi hiam? Bang hang hiam cih leh Zion in nausuak gimna a thuak phetin a minamte suak khia pah hi.
  </para>
  <para style="p">
    <verse number="9" style="v"/>Nau suah hun tungsak napi-in suakkhia sak lo ding ka hi hiam? Topa in ci hi; nau a suakkhiasak keimah in naugil khakcip ding ka hi hiam? na Pasian un ci hi.
  </para>
  <para style="p">
    <verse number="10-11" style="v"/>Naungeek in a nu’ nawi teepin nuam a sak mah bangin, Jerusalem in nuam a sakna ah nuam na sak khawm theih nadingun, amah a it khempeuhte aw, Jerusalem tawh lungdam un la, ama hangin kipak un; ama hangin kapin a thuum khempeuhte aw, ama lungdamna ah amah tawh lungdam khawm un, ci hi.
  </para>
  <para style="p">
    <verse number="12" style="v"/>Topa in hih bangin ci hi: “En un, gunpi bangin nopsakna leh tui letkhia bangin minamte’ hauhna ama tungah ka tungsak ding hi; note pen a nu’ nawi teepin, a ang-ah kipua a, a khuk tungah a diang naungeek bangin hong kemin na lungkim ding uh hi. Ama hauhna ah na lungdam ding uh hi.
  </para>
  <para style="p">
    <verse number="13" style="v"/>A nu in a ta a hehnep bangin note kong hehnem ding a, note in Jerusalem khua sungah hehnepna na ngah ding uh hi.
  </para>
  <para style="p">
    <verse number="14" style="v"/>Hih thu hong piang na muh uh ciangin na lungdam ding uh hi; na guhte uh lopano a hing kilkel tawh kibang ding hi. Tua ciangin ka nasemte tungah ka huhna, leh ka galte tungah ka hehna ka lahna thu na thei ding uh hi, ci hi.
  </para>
  <para style="p">
    <verse number="15" style="v"/>Bang hang hiam cih leh en un, heh mahmahna tawh ama sin sona leh meikuang tawh daan a pia dingin meikuang sungah Topa hong pai ding a, huihpi bangin a leengte hong pai ding hi.
  </para>
  <para style="p">
    <verse number="16" style="v"/>Bang hang hiam cih leh Topa in mei tawh thukhenna sem ding a, a mawh mi khempeuh tungah a namsau tawh thukhen ding hi; Topa in a thah mite tam mahmah ding hi.
  </para>
  <para style="p">
    <verse number="17" style="v"/>Biakna huan sungah pai dingin amaute kisian’ suahin a kisiangthosak, a laizang-a om pen a zuite, voksa leh kihhuaina leh zusa a nete beimang khawm ding hi, Topa in ci hi.
  </para>
  <para style="p">
    <verse number="18" style="v"/>Bang hang hiam cih leh amau nasepnate leh amau ngaihsutnate ka thei a, minam khempeuh a khawm dingin ka hong pai hi; amaute hong pai-in ka minthan’na mu ding uh hi.
  </para>
  <para style="p">
    <verse number="19" style="v"/>Amaute’ lakah lim khat ka khai ding hi. Amau kiang panin, a suakta lai mite pen, minamte tung, Tarshish mite tung, Put mi leh Lud mite tung, Meshek mite tung, Tubal mi leh Javan mite tung, ka min hoihna a za ngei lo, ka minthan’na a mu ngei lo tuipi gei-a om gammite tungah ka sawl ding hi; amaute in minamte lakah ka minthan’na genthang ding uh hi.
  </para>
  <para style="p">
    <verse number="20" style="v"/>Israel mite in an tawh amau biakpiakna beel siangtho sungah tawi-in Topa’ innah hong paipih uh mah bangin, amaute in minam khempeuhte lak panin Topa’ tungah piak dingin na sanggamte khempeuh uh, sakolte, leengte, taalte, late, kalaoh hatte tungah hong pua-in ka mual siangtho Jerusalem ah hong paipih ding uh hi; Topa in ci hi.
  </para>
  <para style="p">
    <verse number="21" style="v"/>Amaute kimkhat zong, siampite leh Levi mite a suak dingin ka la ding hi, Topa in ci hi.
  </para>
  <para style="p">
    <verse number="22" style="v"/>Ka bawl ding vantung thak leh leitung thak pen ahih leh keima mai-ah kip ding hi; tua mah bangin na suan na khakte uh leh na min uh kip ding hi, Topa in ci hi.
  </para>
  <para style="p">
    <verse number="23" style="v"/>Khadet khat pan khadet khat, sabbath khat pan sabbath khat, kunsukin keimah a bia dingin Jerusalem ah mi khempeuh hong pai ding uh hi, Topa in ci hi.
  </para>
  <para style="p">
    <verse number="24" style="v"/>Amaute a ciah uh ciangin kei hong lehdo mite’ luanghawmte en ding uh hi; bang hang hiam cih leh amau a ne thante si ngei loin, amau a kihalna mei mit ngei lo ding a, amaute pen mi khempeuh’ kih hi ding uh hi, a ci hi.
  </para>
</usx>